Ölkәnin әn mübariz vәkillәrindәn vә hakimiyyә­
tin әn sәrt tәnqidçilәrindәn biri kimi tanınan
әsәsrin baş qәhrәmanı saxta ittihamlarla zindana
atılır vә beş iilik hәbs hәyatından sonra azadlığa
çıxmasına bir il qalmış barәsindә yeni cinayәt işi
açılır. O daha bir neçә il әlavә zindanda qalmaq
tәhlükәsi ilә üz­üzә qalır vә bu sınağa davam
gәtirmir sınır. Hәbsdәn öhdәliklә azadlığa çıxan
qәhrәman bu dәfә fәrqli cәbhәdә ­ vaxtilә çiyin­
çiyinә dayandığı, onun müdaﬁәsinә qalxan, çәtin
anlarında yanında olan kәsimә, keçmiş әqidә yol­
daşlarına qarşı mübarizәyә atılır. Qısa zamanda
“mübarizә simvolu”, “qәhrәman”dan “satqın”,
“әclaf”a çevrilir...
Әsәr avtoritar idarәçilik şәraitindә cәmiyyәtdә
baş verәn deqradasiya, ikilәşmә proseslәri barә­
dәdir. Opponentlәrini sıradan çıxarmaq üçün ixti­
yar sahiblәrinin hәr vasitәni mәqbul saydığı ölkә­
dә sistem daim әclaf istehsalı ilә mәşğuldur; bu dә­
yirmana hәr kәs düşә vә oradan salamat çıxmaya
bilәr. Hәr şeyin alınıb­satıldığı, dәyәrlәrin baş­
ayaq olduğu, bir tәrәﬁn diqtә etdiyi sәrt oyun qay­
dalarının hökm sürdüyü mühitdә hәr kәs potensi­
al qurbandır.
Tәsadüﬁ deyil ki, kitabın “әclaflar barәdә deyil, on­
ları yetirәn sistem barәdә olduğu” vurğulanır.

Əsər avtoritar idarəçilik şəraitində cəmiyyətdə baş verən deqradasiya, ikiləşmə prosesləri barədədir. Opponentlərini sıradan çıxarmaq üçün ixtiyar sahiblərinin hər vasitəni məqbul saydığı ölkədə sistem daim əclaf istehsalı ilə məşğuldur; bu dəyirmana hər kəs düşə və oradan salamat çıxmaya bilər. Hər şeyin alınıb-satıldığı, dəyərlərin baş-ayaq olduğu, bir tərəfin diqtə etdiyi sərt
oyun qaydalarının hökm sürdüyü mühitdə hər kəs potensial qurbandır. Təsadüfi deyil ki, kitabın əsas sloqanı kimi onun “əclaflar barədə deyil, onları yetirən sistem barədə olduğu” vurğulanır.
Əsərin əsas qəhrəmanı hakimiyyətin basqılarına məruz qalan medianın, jurnalistlərin, ictimai-siyasi fəalların işlərini çıxan az sayda mübariz vəkillərdən
biridir. Ölkəni idarə edənlərin ünvanına tez-tez sərt tənqidlər səsləndirir.
Çoxsaylı xəbərdarlıq, real təhdidlər və məruz qaldığı sui-qəsd də onu yolundan döndərə bilmir. İdarəçilər üçün ciddi başağrısına çevrilən vəkilin həbsi
məsələsi ən yüksək səviyyədə gündəmə gətirilir və o, saxta ittihamlarla zindana atılır. Təkcə öz ölkəsində deyil, kənarda da müdafiəsi üçün kampaniyalar təşkil olunur, adı dünyada tanınmış dustaqlarla yanaşı çəkilir, ən nüfuzlu
ödüllərə layiq görülür, öz ölkəsindən çox-çox uzaqlarda da mübarizə simvollarından birinə çevrilir. Beş illik həbs həyatından sonra, nəhayət, azadlığa buraxılır və daha böyük enerji ilə mübarizə meydanına atılır. Amma bu dəfə
tam fərqli cəbhədə - vaxtilə çiyin-çiyinə dayandığı, onun müdafiəsinə qalxan,
çətin anlarında yanında olan kəsimə, keçmiş əqidə yoldaşlarına qarşı...
Əsər tanınmış vəkil və ictimai xadim, 2015-ci ildə ağır xəstəlikdən vaxtsız
dünyasını dəyişmiş Elton Quliyevin xatirəsinə ithaf olunub.

Gözlərini çətinliklə aça bildi. Hər yer zülmət qaranlıq idi.
Onları bərk-bərk ovxalayıb yenidən yumub açdı. Yenə də heç
nə görmürdü.
“Haradayam və bura necə düşmüşəm? Yoxsa, yuxudu bu?”
Ümidlənən kimi oldu, qolunu çimdiklədi, əlini dizinə vurdu,
ovurdunu şişirdib-boşaltdı. Məyusluğu hüdudsuz idi: baş verənlər yuxu deyildi.
- Heey, kimsə var burda?
Səs verən olmadı. Diqqətini cəmləyib harada olduğunu xatırlamağa çalışdı. Heç nə yadına gəlmirdi. Nəyisə görmək ümidilə ətrafına bir də diqqətlə göz gəzdirdi. Gözləri ancaq zülmət
görürdü. Lap əndişələndi.
Əlləri ilə uzandığı yeri yoxladı. Taxta döşəmə idi.
“Mən niyə yerdə uzanmışam... Haradı bura?”
Təşviş içində ehtiyatla dikəldi, əlini bədənində gəzdirdi, paltardaydı. Arxa cibində telefon vardı, çıxarıb ora-burasını qurdaladı, bir-bir bütün düyməciklərini basdı, səsi çıxmadı. Telefon
işləmirdi, məyus halda onu kənara qoydu.
Nəfəsini çəkib ətrafa qulaq verdi. Sakitlikdi.

3

Başı möhkəm, bu dəqiqə partalayacaq qədər bərk ağrıyırdı.
Ağzı quru və zəhər kimi idi. Qurumuş və şişmiş dilini tərpədib
ağzını sulamaq üçün tüpürcək aradı. Dilinə su dəyməyəndə fərqinə vardı ki, ciyəri susuzluqdan yanır. Suyu tapmazdan öncə
harada olduğunu bilməli idi.
Yenidən diqqətini cəmləyib harada olduğunu və buraya necə düşdüyünü yadına salmağa çalışdı. Bu dəfəki cəhdləri də
uğursuz oldu, heç nə xatırlamırdı ki, xatırlamırdı.
Gah bu, gah da o biri əli ilə önünü yoxlaya-yoxlaya və iməkləyə-iməkləyə irəliləməyə başladı. Azacıq getmişdi ki, əli divara
toxundu; ona dirənib qorxa-qorxa dikəldi, təzə yeriyən uşaq kimi əlini divardan çəkmədən bir neçə ürkək addım atdı. Həm
içini, həm çölünü almış zülmətin xofundan az qala bağrı yarılacaqdı. Ümidsizlik içində bu dəfə daha bərkdən çığırdı:
- Heyy, burda kimsə var? Mənə kömək edin, mən görmürəm!
Yenə hay verən olmadı. Həyəcan və qorxusu getdikcə daha
da güclənirdi. Başını tamam itirmişdi, nə edəcəyini bilmirdi.
“Sakit ol, özünü ələ al. Ayıq başla ayırd etməyə cəhd elə ki,
nə baş verib...” - özünü sakitləşdirməyə çalışdı.
Daha bir neçə addım atdı.
“Bəlkə ölmüşəm, bura da məzarlıqdı?”
Özü heç vaxt ölməmişdi və ölümdən sonra adamın necə olduğu, məzarlıq barədə də təsəvvürü yoxdu. Amma öləndə ruhun bədəndən çıxdığı barədə deyilənləri xatırladı. Əllərini bir
daha bədəninin ora-burasında gəzdirdi: başı, əlləri, ayaqları,
burnu, gözləri - hamısı yerində, işlək idilər, təkcə gözləri görmürdü. Ölmüşdüsə, gözləri niyə görmürdü? O dünyada adamın kor gəzdiyi barədə oxuduğu, eşitdiyi nəsə yadına gəlmirdi.
Düşünə də bilirdi, deməli, ağlı da, ruhu da yerində idi. Yox, o,
bu dünyada idi, buna da artıq şübhəsi qalmadı.
“Bəlkə, mən həbsdəyəm ya da girov götürüblər. Girovluqdayamsa, məni girov götürənlər hardadı bəs?”
- Eyy, hardasız, lənətə gəlmişlər, bitirin bu oyunu, buraxın
məni burdan! - Bu dəfə elə dəli kimi də bağırdı.

4

Harayına yenə səs verən olmadı.
Divara toxuna-toxuna irəliləməkdə davam etdi. Əli boşluğa
düşdü. Deyəsən, qapı yeri idi. Yanılmamışdı. Materialı möhkəm olsa da, dəmirdən deyildi.
“Həbsxana olsaydı, dəmirdən, özü də bağlı olardı.”
Ağlını itirmək dərəcəsinə çatırdı. Daha bir neçə ürkək addım
atmışdı ki, ayağı nəyəsə ilişdi, əyilib ehtiyatla yoxladı, süpürgə idi.
“Əgər bura evdisə, pəncərələri, giriş qapısı hanı bəs?”
Bu dəfə pəncərə və qapı axtarışına çıxdı. Xeyli vaxtını və
enerjisini alan cəhdləri nəticəsiz bitdi. Əlini aşağı-yuxarı, sağasola hərəkət etdirərək bütün divarları yoxladı, nə qapı vardı, nə
də pəncərə.
Başının ağrısı güclənmişdi. Yerə oturdu. Həyəcandan əlləri
əsirdi. Dolub-daşan sidik kisəsi də az qala partlayacaqdı, dözülməz ağrı verirdi. İməkləyə-iməkləyə tualet deyilən yerin axtarışına çıxdı. Bir qədər irəliləmişdi ki, daha dözə bilməyəcəyini
anladı. Başqa çarəsi qalmırdı. Dikəlib şalvarının düyməsini çətinliklə açdı, onu aşağı salıb büzüşmüş ət parçasını bayıra çıxarması ilə sidiyin yandıra-yandıra çölə axması bir oldu. Tələsik və
köntöy davranması səbəbindən alt paltarı da sidiyə bulaşdı.
Ətrafı kəskin iy götürdü. Ürəyi bulandı. Divardan tutub həmin yerdən uzaqlaşmaq istədi. Başı hərlənirdi, daha bir neçə
addım atmışdı ki, ləngər vurub döşəməyə sərildi...

***
Sarı iqtisad universitetinin üçüncü kursunda oxuyurdu. Orta
məktəbi əla qiymətlərlə bitirmişdi. Qəbul imtahanını uğurla
versə də, pulsuz bölməyə düşmək üçün bir neçə balı çatmadı.
İmkansız ailədən olduğu üçün, təhsil haqqını ödəmək gücündə
deyildi, ərizə yazıb qiyabi bölməyə keçdi.
Əvvəlcə təhsilinə uyğun iş axtarışına çıxdı. Müxtəlif qapılara
xeyli ayaq döyəndən sonra cəhdlərinin mənasız vaxt itkisi olduğunu anladı; üz tutduğu dövlət qurumlarında təklif olunan iş

5

ancaq kuryer vəzifəsi oldu ki, maaşı heç yeməyini və yol pulunu görmürdü. Fəhləliyə üz tutası oldu. Dayısının dostu usta idi,
onun yanında günəmuzd işləməyə başladı. Musa yaxşı adamdı,
vaxtilə rayonun adlı-sanlı dülgərlərindən sayılırdı, amma on il
öncə sağ əlini dəzgah biləkdən kəsəndən sonra bu sənətin daşını atmışdı, suvaq işlərinə keçmişdi. Bir əlilə palçığı divara elə
sürətlə yapışdırırdı ki, təzə şagirdi onunla güclə ayaqlaşa bilirdi. Əsasən, evlərdə və kiçik obyektlərdə işləyirdilər. Bir əlli olmasına rəğmən, Musa yaxşı usta sayılırdı, işsiz qaldıqları vaxt
olmurdu. Sarı fəhləlik edə-edə qısa zamanda suvaq işini elə öyrəndi ki, ustasından geri qalmırdı. Musa ağıllı, həm də insaflı
adamdı, bacarığını və işə münasibətini nəzərə alıb onu özünə
şərik elədi.
Aylıq qazancı babat olurdu. İlk ilinin təhsil haqqını işə başladığı ilin tamamında, o biri ilinkini isə ilk semestr başlayanda
tam ödədi. Növbəti il şəhərə köçmək barədə düşünürdü: kənddə təhsilinə uyğun münasib iş tapmaq çətin idi, həm də şəhərdə
inkişaf üçün daha geniş imkanlar vardı. Qiyabi oxumasına baxmayaraq, yaxşı tələbə kimi universitetdə ad çıxarmışdı.
Karyera inkişafı üçün ingilis dilinin vacibliyini anladığından
onun üstünə möhkəm düşmüşdü. Yaxşı kurs axtarışında xəbər
tutdu ki, Sülh Korpusu adlı beynəlxalq təşkilat yerli hakimiyyət
qurumlarının razılığı ilə əməkdaşlarından birini onların rayonuna ezam edib. Rayon kəndlərindən birində ailədə qalan Anna xırda bizneslə məşğul olanlar və olmaq istəyənlər üçün ingilis dili dərsləri keçirdi; məqsəd dünyanın böyük bir hissəsinin
danışdığı dilə yiyələnməklə bizneslərini inkişaf etdirmək üçün
iştirakçılara yeni perspektivlər açmaqdı.
Sarı ambisiyalı idi, ingilis dilini təkmilləşdirməklə yanaşı,
həm də öz biznesini qurmaq barədə düşünməyə başlamışdı. Bu
səbəbdən, Annanın kurslarına yazıldı. Dərslərə davamlı gedir,
təlimçinin bütün tapşırıqlarını yerinə yetirməyə çalışır, evdə də
hər gün bir neçə saatını bu işə sərf edirdi. Anna onun dil götürmə bacarığına heyranlığını gizlətmirdi. Zəhməti bəhrə verməyə

6

başlamışdı və bu, gənci ruhlandırırdı. İlin sonunda kursun ən
fərqlənən iki iştirakçısından biri seçildi.
Bir gün eşitdi ki, Anna qalmağa yeni mənzil axtarır. Kirayədə yaşadığı evin sahibi maşınla adam vurduğuna görə həbs
olunmuşdu; cəzasını yüngülləşdirmək və ölənin ailəsini razı salmaq üçün evi satmaq zorunda qalmışdılar. Sarı müəlliməsinə öz
evlərində qalmağı təklif etdi, qız çox düşünmədən razılıq verdi.
İngilis dili dərslərinə gedib-gələndən sonra əli suvaq işindən
soyumağa başladı; beyninə müxtəlif biznes ideyaları gəlirdi,
onları reallaşdırmaq yolları barədə düşünürdü. Xeyli araşdırmadan sonra eyforiya məyusluqla əvəzləndi; başa düşdü ki,
onun yaşadığı məmləkətdə bu iş o qədər də asan başa gələn
deyilmiş. Annanın nümunə çəkdiyi ölkələrdən öz ölkəsinin də
fərqi bunda idi: oralarda dövlət bütün təşəbbüslərində vətəndaşına dəstək olur, ona hər cür yardım edirdi, burada isə tam əksi
idi. Səbəblər barədə çox düşünürdü; düşündükcə də təhlillərinin bir ucu idarəçilik, siyasət məsələlərinə gedib çıxırdı.
Anna dərslərdə siyasi mövzularda müzakirələrdən qaçırdı;
Korpusun bütün əməkdaşlarına öncədən xəbərdarlıq edilmişdi
ki, əks halda, problemləri yarana, hətta ölkədən qovula bilərlər.
Amma qız Sarıgilə köçdükdən sonra bu cür müzakirələrə imkan yarandı; bunlar gənc oğlanda baş verənlərin səbəbləri barədə daha aydın təsəvvür formalaşmasına yardım edirdi. Bu söhbətlərin təsiri altında siyasətə daha çox maraq göstərməyə başladı. İngilis dili bilikləri artıq ona xarici mənbələrə çıxış imkanı
verirdi. Bu sahədə bilikləri, dünyagörüşü artdıqca mövcud durumun dəyişməsinin vacibliyi barədə daha çox düşünürdü.
Özü kimi düşünən insanların hesabına sosial şəbəkələrdəki
dostlarının dairəsini genişləndirməyə başladı. Əvvəlcə daha
çox başqalarının yazdıqlarını, statuslarını oxuyur, onlara şərhlər yazırdı, sonra özü yazmağa başladı. Yazılar intensivləşdikcə
tənqidin dozası da artırdı. Fikir vermişdi, nə qədər sərt yazırdısa, maraq daha böyük, bəyənənlərin sayı daha çox olurdu. İzləyicilərinin sayı isə gündən-günə artmaqdaydı. Bir gün qərara

7

aldı ki, söyməklə iş bitmir, təşkilatlanmaq lazımdır və “Xilas”
adlı qrup yaratdı. Qısa zaman keçmiş, qrupa yerləşdirilən yazılara on minlərlə adam baxırdı.
Yaxşı usta kimi ad çıxardığına görə sifarişlərin artmasına
baxmayaraq, daha əvvəlki kimi təmir işlərinə getmirdi. Bu, təkcə onunla bağlı deyildi ki, əyninə fəhlə paltarı geyib suvaq vurmağı artıq özünə yaraşdırmırdı, o, bu həyatdakı təyinatının özü
və ailəsi üçün yaxşı gün ağlamaqdan daha vacib olduğu qənaətində idi. Sarı Tanrı tərəfindən hamının yaxşı yaşaması uğrunda
mübarizə üçün xüsusi missiya ilə yer üzünə göndərilənlərdən
olduğuna inanırdı.
Qısa müddət sonra şəhərə köçdü; xarici ölkələrdən birinə
təhsilə yollanan tanışı gəlib boş qalmış mənzilində yaşamağı
təklif edəndə imtina etmədi. Şəhərə köçməsi həm də proseslərdə daha fəal iştirak imkanlarını genişləndirirdi. İngilis dilini bilməsi də çox karına gəlirdi; tərcümə ilə bağlı sifarişlər hesabına
xərclərini qarşılaya bilirdi.
Adamlar onu küçədə-bayırda üzdən tanıyır, yaxınlaşıb salamlaşır, minnətdarlıq edir, şəkil çəkdirirdilər. Bütün bunlar
çox xoşuna gəlir və onu daha da ruhlandırırdı.
Yaratdığı və admini olduğu “Xilas” qrupu isə qısa zamanda
sosial şəbəkələrdə ən populyar bir neçə səhifədən birinə çevrilmişdi. Orada yerləşdirdiyi videolara, yazılara on minlərlə adam
baxır, oxuyur, şərh yazır, paylaşırdı...
Paytaxta köçdüyü dördüncü ayın son həftəsində axşam radələrində qapıları bərk döyüldü; kompüterin arxasında iş başında idi. Kim olduğunu soruşdu.
- Aç, bilərsən! - göstəriş gəldi.
- Kim olduğunuzu deməsəniz, açan deyiləm! - dirəndi.
- Onda özündən küs! - nazı ilə oynamaq fikirləri yox idi.
Bir neçə saniyənin içində bir-birinin ardınca endirilən güclü zərbələrdən qapı döşəmənin üstünə sərildi.
Gözlərini açıb-yummağa macal tapmamış bir topa adam içəri doluşdu. Üzdən tanıdığı sahə müvəkkili istisna, qalan hamısı

8

maskalı idi. Nəsə soruşmağa və danışmağa imkan vermədən
qollarını burub ayaqyalın pilləkənlərlə sürüyə-sürüyə apardılar.
Səs-küyünə kimsə başını qapısından bayıra çıxarmadı...

***
Qara polis idarəsindən çıxanda qaranlıq düşməkdə idi. Yenə
mitinqdə iştirakına görə çağırmışdılar. Bu dəfə rəisin özü qəbul
edib çox sərt tonda və “sonuncu dəfə” xəbərdarlıq etdi.
Dünənki mitinq müstəqil həmkarlar qurumlarının birgə təşkilatçılığı ilə “Maaşları, pensiyaları artırın, kreditləri də bağlayın!” şüarı altında keçirilmişdi. Ölkənin hər yerindən insanlar
axışıb paytaxta gəlirdilər. Son vaxtlar etiraz toplantılarına gələnlərin sayında önəmli artımdan narahat olan hakimiyyət qurumları müxtəlif qabaqlayıcı tədbirlərə əl atırdılar: mitinqlərin
təşkilində və ya sosial şəbəkələrdə xüsusi fəallığı ilə seçilənləri
həbs edir və ya özlərini, valideynlərini yerli polis şöbələrinə çağırıb hədə-qorxu gəlirdilər; toplantı günü şəhərə giriş yerlərində çox sayda polis patrulları yerləşdirir, xətdənkənar avtobusları yarıyolda boşaltdırıb, özlərini də cərimələyib geri qaytarırdılar. Amma bütün bu maneələrə baxmayaraq, bu dəfəki toplantı
da izdihamlı alınmışdı.
Qara öncələr adətən tribunaya yaxın ərazidə özünə yer edər,
əlində hakimiyyət əleyhinə plakatlar tutar, şüarlar səsləndirərdi; bu dəfə çox da gözə görünməməyə çalışırdı. Amma məxvi
qalmaq cəhdlərinə rəğmən, polisə məlumat sızmışdı. Onu necə
əldə etmişdilər, bilmədi; polis idarəsində də bu barədə heç nə
demədilər. Toplantının keçirildiyi ərazidə çox sayda kameralar
quraşdırılmışdı, onlardan birinə tuş gələ, ya da onu tanıyanlardan biri polisə çuğulluq edə bilərdi...
Polis idarəsinə girəndə qəbul otağında telefonunu söndütdürüb əlindən almışdılar; hüquq-mühafizə, məhkəmə və digər
dövlət qurumlarında çalışanların qanunsuz davranışları, kobudluğu ilə bağlı son vaxtlar sosial şəbəkələrdə yayılan gizli səs
yazılarının sayı artdığı üçün, indi həmin qurumlara hər adama

9

telefonla girməyə izn verilmirdi. Nədənsə ürəyi narahat idi,
idarədən çıxan kimi telefonunu işə saldı və Kəklikdən çox sayda zəng gəldiyini görüb daha da əndişələndi. Tez nömrəsini
yığdı. Xəttin o başından “Bayaqdan hardasan?” sualı gəldi və
sual sahibi cavab gözləmədən ağlaya-ağlaya təcili görüşməli olduqlarını söylədi. Oğlan nə baş verdiyini təkidlə soruşsa da, qız
hər dəfə əsəbi halda “Telefon söhbəti deyil!” - deyib inadla cavabdan qaçdı.
Qara söhbətin nədən gedəcəyini təxmin edirdi və o gecəni
gözünə yuxu getmədi.
...Kəkliklə ölkədəki növbəti etiraz mitinqlərindən birindən
qayıdanda metroda tanış olmuşdu. İzdihamlı alınmış toplantının coşqusu altında kefi kök, qəlbi ümid və sevgi ilə dolu idi.
Vaqona girəndə gözü dərhal bir qızı tutdu, gəlib yaxınlığında
oturdu. Qızın diqqəti telefonda idi; tez-tez gələn mesaj səslərindən kiminləsə yazışdığı hiss olunurdu. Sifətinin incə cizgilərini
nazik burnu və yumşaq bənövşəyi rənglə boyanmış dodaqları
tamamlayırdı. Uzun qara saçları isə Qara çox sevirdi; ilk uşaqlıq sevgisi olan ədəbiyyat müəlliməsinin də belə uzun və qara
hörükləri vardı. Qızın fikrinin yazışmada olmasından yararlanıb hərdən gizlicə ona göz qoyurdu. Bir-birinin ardınca gələn
mesajları oxuduqca gah dodaqlarını büzməsindən, gah sifətini
turşutmasından, gah da barmaqlarının titrəyişindən əsəbiləşdiyi hiss olunurdu. Yazdığı yerdə birdən telefonu söndü; görünür, batareyası bitmişdi. Qız bu dəqiqə yerə çırpacaqmış kimi
aparatı əsəblə əlində yellətməyə başlayanda Qara əlinə düşən
bu fürsəti boşa verə bilməzdi. Çantasını açıb oradan dördbucaq
formalı, ağ rəngli qurğunu çıxarıb qıza uzatmış, təəccüblü baxışların altında gülümsünüb “Batareyanı yükləmək üçündü”, demişdi...
Altı aydan çox idi ki, görüşürdülər. Qaranın niyyəti ciddi
idi: Kəkliyi sevirdi və onunla ailə qurmaq istəyirdi. Amma hər
dəfə evlənmək barədə söz açanda qızın sifəti dönür, araya başqa mövzu atıb söhbətdən qaçırdı.

10

Kəkliyin təkidilə görüşləri gizli olurdu, ya kitabxanada, ya
şəhərdən kənarda, ya da küçələrdən birində ayaqüstə və qısa
müddətə. Qız yaxınlarından, xüsusilə də, əmisindən çox qorxduğunu gizlətmirdi...
Şəhərin kənarında adam gözə dəyməyən küçələrdən birində
görüşdülər. Sevgilisi onu görcək ağlaya-ağlaya iki gün sonra
onlara elçi gələcəyini dedi; onu əmisi oğluna almaq istəyirdilər.
Qızın Şahlar adlı əmisi rayonun polis rəisinin müavini idi, əzazilliyi ilə bu ərazilərdə ad çıxarmışdı. Müxalifətin son toplantılarından birinin ertəsi günü Qaraya zəng edib polisə çağırmışdılar; ilk və son dəfə Şahlarla orada üz-üzə gəlmişdilər. Otağına
girəndə salamsız-kəlamsız üstünə gəlmişdi:
“Nə azzarın azıb ə, sənin mitinqdə?! Nədən narazısan?!”
“Toplantı azadlığı vətəndaşın qanuni haqqıdı.” - Mitinq təşkilatçıları evdə, işdə, polisdə bu sualı verənlərə bu cür cavab
vermələrini tövsiyə etmişdilər.
Rəis müavini bu cavabı eşidəndə çığırıb-bağırmağa başlamış, təşkilatçıların da, ora gələnlərin ünvanına təhqir və küçə
söyüşləri yağdırmışdı.
“Sənə xəbərdarlıq edirəm, get ağıllı ol, başını da aşağı salıb
öz işinlə məşğul ol! Dövlətlə dövlətçilik edənlərin bilirsən də
axırı necə qurtarır! Bir də o toplantılarda görünsən, səninlə burda və mən yox, tamam başqa yerdə və başqa adamlar danışacaqlar!”
Qara o vaxt bərk qorxmuşdu: adamsızın biri idi, tək yaşlı bir
anası vardı, özü də xəstə idi, ona bir şey olsaydı, qadın Allahın
ümidinə qalacaqdı. İndiyə qədər heç vaxt polisdə onunla bu cür
sərt danışmamışdılar. O hadisədən sonra bir müddət mitinqlərə
getmədi. Həmin günlər həmişə toplantıya birgə qatıldığı dostları
zəng edəndə bir bəhanə ilə aradan çıxırdı...
Kəkliyin ağlamaqdan gözləri şişmişdi.
- Mən o oğlanı sevmirəm, Qara və ümid edirəm, kimi sevdiyimi sənə izah etməyə gərək yox. Durumu sənə anlatdım, bundan sonrası artıq sənlikdi, sən necə desən, elə də olacaq.

11

Sevgilisi heç vaxt məsələni belə sərt qoymamışdı. Qara ona
nə cavab verəcəyini bilmirdi, amma bildiyi o idi ki, bu qızsız
həyatını təsəvvür etmir.
- Sən olmasan, mən ölərəm! - ağlına gələn fikri dilinə gətirdi.
- Bir yerdə ola biləcəyimiz halda, ölmək niyə?!
- Necə? - Qara çarəsiz-çarəsiz soruşdu.
Qız susub üzünə baxdı. Oğlan onun nə demək istədiyini nəhayət anladı.
- Mənimlə qaçmağa razı olarsan? - çəkinə-çəkinə soruşdu.
Kəkliyin kədərli çöhrəsinə xəfif təbəssüm qondu.
- Mən sevdiyim adamla ölümə də getməyə hazıram!
Qonşuluqda taksi xidməti göstərən Rəhimi razı salmaq asan
olmadı. Əvvəl qorxduğunu deyib imtina etdi, amma qızın razılığı olduğunu biləndə və qonşusunun cibindən çıxardığı yüzlüyü görəndə razılaşdı. Qızı Qaranın qonşu rayonda yaşayan dayısıgilə aparacaqdılar.
Taksi məsələsini həll etdikdən sonra Kəkliyə zəng edib görüş yeri və vaxt barədə razılaşdılar...

***
Gözünü açıb ətrafını qaranlıqda görəndə gecə olduğunu
zənn etdi. Döşəmədə niyə uzandığına təəccübləndi. Qalxıb işığı
yandırmaq istədi. Burnunu sidik iyi vuranda dəhşətlə görmədiyini xatırladı. Ətrafa qulaq verdi, qulaqbatırıcı sakitlik vardı.
Saatın neçə olduğunu, gecə ya gündüz olduğunu düşündü.
Təxmin edə bilmədi.
İndi olduğu məkan iki əl uzunluğunda bir yer idi, yenə divara toxuna-toxuna irəlilədi. İxtiyarsız addımlarını saymağa
başladı. On ikinci addımda divar bitdi, əli fərqli bir materiala
toxundu. Qısa təmasdan sonra dəmir olduğunu biləndə dodağı qaçdı: deyəsən, giriş-çıxış qapısını tapa bilmişdi. Əlinin
içi ilə diqqətlə hər yerini yoxlamağa başladı. Budur, bu da kilidin deşiyi və nəhayət, tutacaq əlinə gəldi. Ondan bərk-bərk

12

yapışıb ümidlə gah irəli itələdi, gah geri dartdı. Çiyinlərinə
güc verib bir neçə dəfə təkanla qapını yerindən tərpətməyə
çalışdı. Hər uğursuz cəhdindən sonra üzündəki sevinc və
onunla birgə ümid də azalırdı. Ümidləri tamam tükənəndə
hirslə qapıya bir neçə təpik ilişdirdi; hər vurduqca da,
“Açıl!... Nə olar, açıl! Açıl daa, lənətəgəlmiş!...” - deyə dəli kimi bağırırdı.
Təngnəfəslik güc gəldi, yerə əyləşdi. Ayaqları ağrıdan
zoqquldayırdı.
Bir müddət beləcə qaldı. Təlaş içində nə edəcəyi barədə düşünürdü. Bir tərəfdən də, zülmətin gətirdiyi məchulluq, qorxu
bağrını yarır, nəfəsini kəsirdi. Yenə özünü sakitləşdirməyə çalışdı.
“Bu, pis yuxudu, keçib gedəcək. Ruhdan düşmək olmaz,
qalx və irəli!”
Həvəssiz qalxdı. Susuzluqdan içi od tutub yanırdı. Əlini divarda gəzdirə-gəzdirə bir neçə addım atmışdı ki, nəsə taxta bir
şeyə toxundu. Barmaqları üzərində gəzişdi, qapıya oxşayırdı.
Astaca itələdi, cırıldaya-cırıldaya açıldı. Bu dəfə əlinin içi divarda gəzişdi, kafeldi. Tualet ola biləcəyi fikrinə sevindi: burada su
olmalı idi. Doğru tapmışdı; kor gözlərinə işıq gəldi. Susuzluğu dözülməz həddə çatmışdı, əli su kranına toxuncaq ürəyi
həyəcandan döyünməyə başladı, onu aça-aça ağzını boruya
dirədi. Oradan bir neçə damcı su axıb dayandı. Nə qədər
açıb-bağladısa, ardı gəlmədi. Qəzəbindən yumruğunu krana
necə ilişdirdisə, ağrıdan az qala ağlı başından çıxacaqdı. Yerə
oturub hönkürməyə başladı; hərdən hönkürtü bağırtı ilə
əvəzlənirdi. Beləcə, bir neçə dəqiqə özünü boşaltdı.
Çeçələ barmağının qanamasını toxunuşla hiss etdi, həmin
yeri ağzına aparıb sovurmağa başladı. Bu məşğuliyyəti də bir
neçə dəqiqə vaxt apardı. Bezib ayağa qalxdı, əl və ayaqları ilə
yenidən axtarışa çıxdı. İlk ağlına gələn unitazı tapmaq oldu; bu
iş daha tez başa gəldi. Bir az toxtadı, indi özünü boşaltmaq istəsə, bunu daha küncdə-bucaqda etmək lazım gəlməyəcəkdi, uyğun məkan vardı.

13

Unitazdan kəskin sidik iyi vururdu. “Görəsən, sonuncu dəfə
kim olub burda... heyvərə ardınca suyu da çəkməyib!” - bərkdən
deyindi. Bilərəkdən düşündüklərini tez-tez dilə gətirirdi; bu,
özünü tənha hiss etməməkdə ona dəstək olurdu.
Suyu çəkən yeri axtarmağa başladı. Böyürdən bir ip sallanırdı, onu aşağı dartdı və dartmağı ilə qabdakı suyun unitazın içinə şırıltı ilə axmağı bir oldu. Otaqdakı hava xeyli təmizləndi.
İpi dalbadal daha bir neçə dəfə dartdı, amma daha su gəlmədi.
Suyun olmaması qanını əməlli-başlı qaraltmışdı. Ürəyi bərk
su istəyirdi. Su axtarışında əli və ayağı ilə az qara hər yeri yoxlamağa başladı. Ayaq barmaqları kiçik plastik qaba oxşar bir şeyə toxundu; tərpənişdən içində su səsinə bənzər səs gəldi. Sevincək əyilib əli ilə yoxladı. Qulpu, uzun və nazik ağızlığı vardı; aftafa olduğuna şübhəsi qalmadı.
Qab ağzına qədər su ilə dolu idi. Burnuna yaxınlaşdırdı, azacıq kif iyi gəlirdi. Tərəddüdü uzun çəkmədi, susuzluq bütün digər hisslərini korşaltmışdı. Əvvəl ehtiyatla bir qurtum aldı, sonra ağzına dayayıb başına çəkdi. Dodaqlarından ayıranda qab
yarı olmuşdu.
“Birdən su olmadı!”
Ağlına gələn bu fikirdən əhvalı pozuldu; tədbirsiz davrandığına görə özünü xeyli danladı. Qabı ehtiyatla bir küncə qoyub məkanı tərk etdi. İndi özünü daha yaxşı hiss edirdi...

***
Sarının həbsinin beşinci günü tamam olurdu. Harada saxlandığını, hansı qurum tərəfindən həbs olunduğunu bilən yox idi.
Hüquq-müdafiə təşkilatlarından birinin işə qoşduğu vəkil
müştərisinin sorağında ora-bura yazıb zəng etsə də, yerini bildim deyən olmadı. Prokurorluq polisin, polis məhkəmənin, o
da o birilərin üstünə atırdı...
Sarı atasını erkən itirmişdi. Yaşı altmışı haqlamış anası özünü oda-alova vurub balalarını çətinliklə böyütmüşdü. Kiçik qar-

14

daşı orta məktəbi bitirdikdən sonra imkansızlıq səbəbindən təhsil dalınca getmədi; başını aşağı salıb fəhləliklə həm özünü dolandırır, həm də ailəyə kömək edirdi. Onuncu sinifdə oxuyan
bacısını isə artıq istəyənlər vardı. Onların yaşadığı rayonda qızların on dörd-on beş yaşdan ərə verilməsi normal sayılırdı. Yaşı
on səkkizi adlamış qızların qartımış sayıldığı mühitdə böyümüş
və qafası bərkimiş anası qızın tez ərə getməsinin tərəfdarı olsa
da, Sarı qəti etiraz edirdi; bir dəfə hətta gələn elçiləri evdən
qovmuşdu. Həmin hadisədən sonra qorxusundan kimsə bu adla bir daha qapılarını döymədi.
Sarı sosial şəbəkədə fəallaşmağa başlayandan sonra qohuməqrəba ilə münasibətlərində soyuqluq yaranmağa başladı. Əmisi orta məktəb direktorunun müavini, xalası qızı dövlət bağçalarından birində müdir, bibisi oğlanlarından biri polisdə, o biri
isə işıq idarəsində çalışırdı. Başlarının ağrıya biləcəyi qorxusundan qohumlar ailədən uzaq dururdular. Hərdən başını itirmiş
qadına gizlicə dəymək fikrinə düşənlər tapılanda da bolluca oğlunun qarasınca deyinirdilər:
“Sənin axı kimin var ki, başından yekə qələtlər edirsən, özün
cəhənnəm, bizim üçün də problem yaradırsan.”...
Yoxa çıxmasının altıncı günü Sarını buraxdılar. Birbaşa rayona getdi, evə çatan kimi sosial şəbəkələrdəki bütün hesablarını
bağladı. Əslində, həmin hesablar faktiki daha onunku deyildilər; onların üzərində sərəncamı artıq başqaları verirdi. Otağına
çəkilib bir neçə gün evdən bayıra çıxmadı, heç kimlə danışmır,
dost-tanışdan fasiləsiz gələn zənglərə belə cavab vermirdi. Tutulmasından şikayət vermək barədə vəkilinin təklifindən də imtina etdi.
Onu kim tutmuşdu, harada saxlamışdılar, başına nə oyun
açmışdılar, özündən başqa kimsə bilən olmadı...
Həbsdən çıxan gündən beynində ancaq bir fikir dolanırdı:
ölkəni tərk etmək, özü də mümkün qədər tez. Xeyli götür-qoydan sonra bu qənaətə gəldi ki, bu işdə ona yardım edə biləcək
yalnız bir adam var - Anna. Amma qız öz ölkəsinə qayıtmışdı.

15

Çox fikirləşdikdən sonra ona qısa bir məktub yazdı. Vacib bir
mövzuda onunla danışmaq istədiyini, deyəcəklərinin yalnız bir
məqsədlə istifadə olunmasını, başqa heç bir halda yayılmamasını xahiş etdi. Dərhal cavab aldı. Çox qısa müddət sonra daha
təhlükəsiz rabitə vasitələrindən biri ilə əlaqəyə çıxdılar. Sarı çox
şeyi açıb ona danışdı!
Anna eşitdiklərindən şokda idi, yalnız bir sual verdi:
“Sənə necə kömək edə bilərəm?”
Sarı öz ölkəsini tərk etməkdə, onun ölkəsində sığınacaq almaqda yardımçı olmasını xahiş etdi:
“Bunu mümkün qədər tez etməliyəm, lap tez. Sənə hər şeyi
deyə bilmirəm, bircə onu bildirim ki, bunlar məndən əclaf düzəltmək istəyirlər. Bundan qaçmaq üçün yeganə çıxış yolum ölkəni tərk etməkdir. Mən əclaf olmaq istəmirəm, Anna!”
Qız söz vermədi, amma bu yöndə çox çalışacağına əmin etdi.
On gündən sonra qonşu ölkədə keçirilən təlimdə iştirakla bağlı
Sarıya dəvət gəldi. Plan belə idi: təlim adı ilə ölkəni tərk edir, sığınacaq məsələsi həll olunana qədər bir müddət Tiflisdə qalır,
sonrakı addımlar isə şəraitə uyğun atılır. Gürcüstanda qalmaq və
yaşayış xərclərini insan haqları təşkilatlarından biri qarşılayırdı.
İki gün sonra evdəkilərlə qucaqlaşıb-öpüşüb, əlində həmin
təşkilatın onun üçün aldığı təyyarə bileti aeroporta gedəndə
orada onu nə gözlədiyi heç ağlına gəlməzdi. Pasport yoxlamasında “stopun var”, - deyib geri qaytarılanda dünyanın sonu olduğunu sandı. Kor-peşman taksiyə minib yolda hara gedəcəyi,
nə edəcəyi barədə ağır düşüncələrdən sonra nəhayət, yeganə çıxış yolu kimi gördüyü qərarı verdi.
Həmin körpü yolunun üstündə idi, ora çatanda taksini saxlatdırdı. Öncə kənarda dayanıb hər tərəfi diqqətlə nəzərdən keçirdi. Planını uğurla reallaşdırmaq üçün ən münasib yeri müəyyən etdikdən sonra qısa bir mesaj mətni yazıb yeyin addımlarla
körpüyə qalxmağa başladı. Seçdiyi yerə çatanda qəfil iri sütunların arxasından çıxan polis serjantı qarşısında peyda oldu.
- Cavan oğlan, burda neynirsən? - üzündə təbəssüm soruşdu.

16

- Heç... - Duruxdu, nə cavab verəcəyini düşündü. Maşınlar
onlara çatanda maraqdan yavaşıdırdılar. Son vaxtlar bu körpüdə intiharlar tez-tez olurdu; nə səbəbdəndisə vaxtından əvvəl
ölmək istəyənlərin çoxu buraya üz tuturdu. Əlindəki telefonu
polisə göstərdi. - Şəkil çəkmək istəyirdim, burdan şəhər çox gözəl görünür.
- Hə, razıyam, çox gözəldi. - Polisin sifətindən təbəssüm çəkilməmişdi. - İstəyirsən, mən çəkim.
Yenə bilmədi nə cavab versin.
- Sizə əziyyət deyilsə... əlbəttə... qoy, kameranı hazırlayım.
Telefonunda bayaq yazdığı və intihar öncəsi yaymaq istədiyi
məktubu tapdı:
“Əzizlərim, bağışlayın ki, belə oldu. Mən əclaf olmaq istəmirdim...”
Tələsik yazını silib cihazı polisə uzatdı, o da bir neçə yöndən
şəklini çəkib telefonu qaytardı.
- Deyəsən, aeroportdan gəlirsən? - Gülümsəyərək gözü ilə
kiçik çamadanına işarə etdi. - Yəqin, evə gedirsən...
“Bu hardan peyda oldu! Niyə məni belə sorğu-sual edir?”
- Hə, - o da gülümsəməyə çalışdı, - evə gedirəm.
- Eviniz hansı tərəfdədi?
“Lənət sənə, kor şeytan! Məni güdürmüşlər nədi?” - Polisin
davranışı narahatlığını daha da artırdı. Əvvəl istədi başqa ünvan desin, amma “böyük ehtimalla, ünvanı bilməmiş deyil” düşünüb yalan danışmaqdan vaz keçdi, yaşadığı yeri dedi.
- Gəl otur maşına, elə mən də o tərəfə gedirəm. Növbəmin
vaxtı başa çatır, iş yerim də yaxınlıqdadı.
Tabe olmaqdan başqa çarəsi qalmadı...

***
Qara gecəni Kəkliklə ayrı-ayrı otaqlarda keçirdilər; əvvəldən
razılıq belə idi ki, mollanın yanına gedib kəbin kəsdirənə qədər
bu cür olsun. Toy etməyə imkanları yox idi, uzaqbaşı, kiçik

17

məclis təşkil etməyə gücləri ancaq çatardı. Molla şəhərə getmişdi, kəbinin vaxtını ertəsi günə razılaşdılar.
Baş verənlər Qaranın dayısı arvadının aşkar ürəyincə deyildi. Söhbət kəbinin üstünə gələndə arvad davam gətirmədi.
- Tək kəbinlə işmi bitər?! Qızın ata-anasının, yaxınlarının halallığını, xeyir-duasını almadan olarmı bu iş?! İllərdi qız verib,
qız almışıq, həmişə də belə görmüşük. Nə qızımızı qaçıran
olub, nə də bizlərdən kimsə qız qaçırıb.
- Gülsüm xala, ata-anası qızı zorla başqasına vermək istəyir,
- Qara tərs və acıdil dayısı arvadını yola gətirməyə çalışdı, - halbuki hətta on yaşı tamam olmuş uşaqla bağlı qərar veriləndə
belə, qanun onun da fikrini almağı tələb edir. Kəkliyin iyirmi
beş yaşı var, mənimki də bu gün-sabah iyirmi səkkiz olacaq.
Bir-birimizi sevirik və ailə qurmaq istəyirik, niyə kimlərinsə
alış-veriş predmetinə çevrilməliyik?! Və ümumiyyətlə, almaq,
vermək nədi, biz hansı ölkədə və hansı əsrdə yaşayırıq?!
- Ay oğul, ta qədimdən ata-babalarımız qızı veriblər də, qızı
alıblar da! Sən indi köhnə dəyirmana təzə mıxmı çalassan?!
- Mənim heç yerə mıx çalmaq fikrim yoxdu.
Masa arxasında sakitcə əyləşib maraqla söhbətə qulaq asan
dayısı qızları Fatimə ilə Bikə bu yerdə pıqqıldaşıb-gülüşdülər.
Barıt çəlləyinə dönmüş və partlamaq üçün himə bənd olan Gülsüm acığını qızlarına tökdü:
- Durun, tez rədd olun burdan! - Bacılar tabe olub otağı tərk
edəndə arxalarınca da bozardı: - Tərbiyəsizlər! - Sifətini əyib
Qaraya döndü: - Sən də danışığına fikir ver, nə böyük bilirsən,
nə də kiçik!
- Mən pis nə söz dedim ki, axı, Gülsüm xala. - Qara günahkar-günahkar gah qadının, gah onun səssizcə oturub söhbətə
qulaq asan ərinin, gah da Kəkliyin üzünə baxırdı.
Xəstə dayısı ya davakar arvadından çəkindiyi üçün ona baş
qoşmur, ya da bu məsələdə onunla həmfikir olduğu üçün susurdu. Kəkliyin isə sıxıldığı aşkar görünürdü.
- Sən ya özünü avam yerinə qoymusan, ya da bizi gic yerinə!

18

Daha nə deməlisən ki!
Qara sözdən söz çıxaran qadının xasiyyətinə yaxşı bələd olduğu üçün dərinə getmədi, həm də telefonuna zəng gəldi. Anası idi, həyəcan və qorxu içində polislərin qızın adamları ilə birgə tökülüşüb evlərinə gəldiyini, hər yeri ələk-vələk etdiklərini,
heç nədən xəbəri olmadıqları barədə onun and-amanından sonra çıxıb getdiklərini söylədi. “O gədənin hər tikəsini qulağı boyda edəcəm!” - deyə qışqır-bağır salan qızın əmisinin səsi rayonu
başına götürübmüş.
Dayıarvadı bunları eşitcək özünə əl qatdı:
- Mən bilirdim ki, elə belə də olacaq. Sən götür camaatın qızını bas maşına qaçır ki, nədi, nədi, iş bilmişəm! Belə arvad almaq olar, belə ailə qurmaq olar?! İndi bir azdan tökülüşüb gələcəklər bura, biabır olacıq el-oba içində! Hamısının da gözləri
qanlıdı yəqin, əllərindən nə xəta desən çıxa bilər. Bu nə bəla idi,
başımıza gəldi!
- Mən razı olandan sonra əmim neyləyəcək ki, Gülsüm xala...
- Kəklik qadını sakitləşdirməyə cəhd etsə də, səsi o qədər də
inamlı çıxmadı; görünür, baş verənlərdən o da ciddi-ciddi narahat olmağa başlamışdı.
- Bir azdan qohum-əqrəban bura tökülüşüb səni aparmaq istəyəndə ata-ananın, əminin üzünə ağmı olacaqsan, ay qız?!
Əmin polis işçisidi, bir sözü yetər ki, bu yetimi adam oğurluğuna görə tutub bassınlar içəri. Sən evdə oturub bunun yolunu beşaltı il, bəlkə də çox, gözləyənsənmi? Ay-hay, zırt gözləyərsən!
Qız başını qaldırmadan astadan:
- Gözləyərəm. - Söz dilindən çıxar-çıxmaz gözlərinin yaşı yanaqlarına süzüldü.
Qadının ürəyi yumşalan kimi oldu, səsinin qazını aldı.
- İndi belə deyirsən də, ay qızım, sən gedib evinə çıxanda,
oğlanı da polis aparanda bilmək olmaz kim nə deyəcək. - Bu
dəfə üzünü Qaraya tutdu. - Bağışla oğul, böyüklərinizin xeyirduası ilə toyunuzu edin, gəlin, nə qədər istəsəniz qalın, gözümüz üstə yeriniz var, indi isə burdan getməyiniz məsləhətdi.

19

Mənim nə qız adamının qabağına çıxmağa, nə də polisin, prokurorluğun qapılarında sülənməyə halım var. Güclə başımızı
birtəhər dolandırırıq. Dayın da xəstə adamdı, infarkt keçirib,
ona əsəbləşmək heç olmaz...
Qaranın gümanı gələn yer ancaq bura idi, qızı aparacağı başqa bir yer ağlına gəlmirdi. Əvvəldən də belə düşünmüşdü ki,
bir müddət burada qalıb, ara sakitləşəndən sonra öz evlərinə
dönərlər.
Kəkliyin də əhvalı çönmüşdü, qorxu və həyəcanı artıq üzgözündə idi. Qara ona baxa-baxa hər şeyi əvvəlcədən yaxşıca
götür-qoy edib daha tədbirli davranmadığına görə ürəyində
özünü danladı. O biri tərəfdən də özünə onunla haqq qazandırırdı ki, indi bunu etməsəydi, qızın üzünü bir daha görməyə bilərdi; Kəkliksiz isə həyatını təsəvvür etmirdi.
Bu basabasda hara gedəcəkləri barədə düşünürdü ki, telefonuna yenə zəng gəldi, yenə anası idi. Durub bayıra çıxdı. Binəva arvad səsində vəhşət, ağlaya-ağlaya bildirdi ki, onları aparan
sürücünü polis həbs edib, arvad-uşağı tökülüşüb gəliblər evlərinə, qan-qan deyirlər, onun olduğu yeri soruşurlar.
Qara başını tamam itirmişdi. Bu an onun daxilində həyəcan,
qorxu, çarəsizlik – hamısı bir-birinə qarışmışdı.
“Böyük ehtimalla sürücü hər şeyi polislərə danışıb və bir
neçə dəqiqədən sonra qızın adamları ilə birgə burda olacaqlar,”
- düşününcə otağa qayıdıb, gözləri dolub-boşalan Kəkliyə:
- Dur geyin, tez çıxmalıyıq, - dedi, - bir azdan sizinkilər burda olacaqlar. Polis bizi gətirən sürücünü artıq həbs edib. Əllərinə keçən kimi böyük ehtimalla məni də həbs edəcəklər.
- Səni niyə? - Qız təlaş və qorxu içində soruşdu.
- Səni qaçırdığıma görə.
- Axı mən könüllü gəlmişəm, uşaq da deyiləm, kimlə və hara
istəsəm, getməyə haqqım çatır. İstəyirsən, mən bir kağız yazıb
qoyum ki, özüm könüllü gəlmişəm səninlə.
Oğlan qısa tərəddüddən sonra dayısı qızlarından qələm və
ağ vərəq alıb geri qayıtdı.

20

- Amma tələs, vaxtımız yoxdu, nə qədər ki başımızın üstünü
almayıblar, aradan çıxmalıyıq.
Qız kağızda bu cümləni yazdı:
“Mən, özüm könüllü Qaraya qoşulub gəlmişəm. Bir-birimizi
se-virik və ailə olmağa hazırlaşırıq”.
Bitirdikdən sonra narahat gözlərini Qaraya dikdi:
- Bəs, hara gedəcik?
- Bilmirəm, - oğlan çiyinlərini çəkdi, - yolda bir şey fikirləşərik.
Ev sahibləri ilə sağollaşıb darvazaya yaxınlaşmışdılar ki, çöldə əvvəlcə maşın səsləri eşidildi, sonra hay-küy qopdu. Kimsə
darvazanı bərkdən döyəcləməyə başladı. Qızlar qorxudan qaçıb
evdə gizləndilər. Gülsüm “Ay Allah, özün kömək ol!”, - deyib
az qala dağılan darvazaya tərəf götürüldü. Qapını açmağı ilə
on-on beş adamın həyətə doluşmağı bir oldu; aralarında polis
geyimində bir neçə nəfər də vardı.
Qızla oğlan qorxudan bir-birilərinə qısılıb durmuşdular. Mayor rütbəli polis içəri girən kimi özünü Qaraya yetirib sol qulağının dibinə yağlı bir şillə tutuzdurdu.
- Qudurmusan, əə, müxalifət küçüyü, ilişməyə adam tapmadın?!
Oğlan zərbənin təsirindən səndirlədi. Özünə gəlməyə macal
tapmamış ikinci şillə sağ tərəfindən gəldi. Zərbə o qədər güclü
alındı ki, Qaranın burnundan qan açıldı.
- Sənin hər tikəni qulağın boyda edəcəm! - Üzərində tamam nəzarəti itirmiş mayorun səsi həyəti başına almışdı.
Həyətdəki adamlardan biri - hündürboylu, ağsaçlı kişi polis
mayoruna yaxınlaşıb sakitləşdirməyə çalışdı:
- Özünü ələ al, Şahlar, camaat yığışıb, bura yeri deyil!
- Əmi, qurban olum, vurma, onun bir günahı yoxdu! - Qanı
görən Kəklik hönkürə-hönkürə yalvarmağa başladı. - Mən
özüm ona qoşulub gəlmişəm...
Sözü ağzından çıxar-çıxmaz sifətini gün yandırmış çilimsiz bir qadın ora yaxınlaşdı, qızın saçlarından yapışıb bərkdən dartmağa başladı.

21

- Kəs səsini, küçük! Acın, yalavacın biri sənə ata-anandan,
əmindən də əziz oldu?! - Qızın saçlarını dartdıqca daha bərkdən qışqırırdı: - Gəl, qancığın qızı, sənin dərsini hələ evdə verəcəm, sən o qədər qudurmusan ki, böyüklərini də saymırsan?!
Kəklik başını tutub hönkürtü ilə ağlaya-ağlaya yalvarırdı:
- Ana, qurban olum, burax, qələt eləmişəm, camaat bizə baxır! Ana, burax saçımı, ağrıdır! Biabır eləmə bizi, anaa!..
Qızının yalvarışları gücləndikcə ana daha da qızışırdı.
- Bəs sən bizi biabır edəndə, başımızı yerə soxanda heç bu
küt beyninlə fikirləşmirdin ki, hansı poxu yeyirsən?!
Həyətə toplaşmış qadınlardan bir neçəsi nəhayət, yaxınlaşıb Kəkliyi üzərində nəzarəti itirmiş anasının əlindən birtəhər ala bildilər. Hönkürtüsü kəsməyən qızın halı birdən pisləşdi, onu tələsik maşına mindirib apardılar.
Qızın əmisi yaxınlıqda dayanmış işçilərini yanına çağırıb onlara nəsə dedi. İki polis Qaraya yaxınlaşıb, “bizimlə polis idarəsinə getməlisən” deyib qoluna girdilər...

***
Nə qədər davam etdiyini bilmədiyi gəzintidən sonra bəzi vacib bilgilər əldə edə bilmişdi. Olduğu yer dəhlizdən, iki otaqdan, tualet və mətbəxdən ibarətdi.
Qtaqlardan birində dəmir çarpayı qoyulmuşdu, üstündə quru döşək, tükləri çıxmış yekə yastıq və nazik döşəkağı vardı.
Yataqdan xoş olmayan iy vursa da, yatmağa yeri olduğuna
məmnun idi.
Qonşuluqda daha bir otaq vardı, addımlarının köməyilə ölçmüşdü. O birindən eninə görə dörd, uzunluğuna görə altı addım böyük olan həmin otaqda üzü dəridən olan kreslo, kiçik
masa, dörd stul və bir də kitab şkafı vardı. Burada olduğu ilk
səhəri, - ya da ola bilsin, gündüzü və ya gecəni, - kor olmuş
gözləri ilə həmin otaqda açmışdı.
İki əl uzunluğunda və adam boyundan bir qədər hündür

22

olan kitab şkafının altı rəfində irili-xırdalı otuz altı kitab saymışdı. Hərdən onları əlinə alır, o tərəf-bu tərəfə çevirir və yenidən yerinə qoyurdu. Bunu da özünə məşğuliyyətə çevirmişdi;
ən kiçik kitab yuxarı rəfdə sonda, ən böyük kitab isə aşağı gözdə ortalarda yer almışdı. Çox təəssüflənirdi ki, gözləri görmür,
kitablar vaxtını öldürməkdə və ən əsası da, aclıq və susuzluğunu yaddan çıxarmaqda yardımçı olardılar.
Bir dəfə ən böyük kitabı götürüb əlini qalın üz qabığının
üzərində gəzdirəndə döymə yolu ilə yazılar diqqətini çəkdi; böyük ehtimalla bunların kitabın adı olduğunu düşündü. Barmaqlarını hərflərin üzərində asta-asta gəzdirməklə onları deşifrə etməyə cəhd etdi. İki gün davamlı bir neçə saatını həsr etdikdən sonra, nəhayət, kitabın adını oxuya bildi: İDİOT.
Nə kitabın özünü, nə də müəllifini xatırlaya bildi. Maraq çox
güc gəldi, yetərincə boş vaxtı da vardı, tələsəcəyi yer də yoxdu;
ona görə, indi də barmaqlarını bu qalın kitabı yazan müəllifi
müəyyən etmək üçün işə saldı. Kitabın adından fərqli olaraq,
müəllifin adı kiçik hərflərlə yazıldığı üçün bu iş daha çətin başa
gəldi və daha çox vaxtını aldı, - zamanı çox idi deyə, buna görə
heç heyifslənmədi, - amma sonda onun kim olduğunu ayırd
edə bildi: Fyodor Dostoyevski.
Bu adı da ilk dəfə eşidirdi. Nə qədər çalışdısa, nə hansısa
əsər, nə də yazıçı və şair adını yada sala bildi. Bu halından dəhşətli dərəcədə məyus idi...
Kiçik masa, taxtadan bir taburetka, tok çaydanı, kiçik şkaflar,
içərisi boş kibrit qutusu, su kranı və böyründə bir neçə qab-qacaq... - bütün bunlar indi olduğu məkanın mətbəx olduğuna
işarə idi. Yemək və su tapacağı ümidilə bütün dolabları, dəlmədeşikləri ələk-vələk etdi. Aşağı siyirmələrdən birində bir neçə
çörək qırığı, kiçik şüşə qablardan birində isə bir ovuc dənəvari,
daha çox düyüyə oxşayan bir şey tapdı. Çörək qırıqları dişə gəlməyəcək qədər bərkimişdilər; onları ağzına atıb xırtıldada-xırtıldada iştahla yedi. Qabdakının nə olduğunu müəyyən etmək
üçün birini götürüb dişinə vurdu; düz tapmışdı, düyü idi. Ye-

23

məyə daha münasib bir şey olsaydı, daha çox sevinərdi, amma
indiki halında buna da şükür etdi. Şkafın yuxarı gözlərində şüşə qablardan birinin dibində kif iyi verən şirə, - barmağını batırıb daddı, mürəbbəyə oxşayırdı, - qənddanda qalmış yeddi-səkkiz qənd aşkarladı. Döşəmədə bir küncdə yarıçürük beş-altı
kartof atılıb qalmışdı. Onlara dəymədi, qalanlarını səliqə ilə dolablardan birinə yığdı.
Tualetə qayıdıb, oradakı suyu götürüb geri qayıtdı. İndi onu
məmnunluqla birdəfəyə başına çəkərdi, amma hələ ki, bu, tapdığı yeganə ehtiyat idi. Qiymətli mayeni əlinə keçən boş qablardan birinə boşaltmaq istədi, amma fikrindən daşındı: gözləri
görmürdü, dağıda bilərdi...

***
Sarı səhər gözlərini açan kimi ilk beyninə gələn yenə həmin
fikir oldu:
“Mən əclaf olmaq istəmirəm!”
Bütün günü nə etməsindən asılı olmayaraq bu fikir onu rahat buraxmırdı.
“Onlar məndən əclaf qayırmaq istəyirlər. Çıxış yolu ölkədən
qaçmaqdı! Amma necə?”
Yenə o adamı yadına saldı. Üç gün öncə çox etibarlı bir tanışına təhlükə barədə üstüörtülü məlumat verib qeyri-leqal yolla
da olsa ölkəni tərk etmək fikri olduğunu bildirəndə tanışı onun
kontaktını vermişdi. Üç gün davam edən əzablı düşüncələrdən,
tərəddüdlərdən sonra nəhayət, risk etməyə qərar verdi. Şərtli
razılaşma ilə həbsdən çıxandan sonra danışıqlarının, yazışmalarının izlənilə biləcəyini ehtimal edirdi. Amma bu iş risksiz başa
gələn deyildi; indi şansından yararlanmasa, bir də belə imkan
əlinə düşməyə bilərdi. Dəli kimi otaqda var-gəl etməyə başladı.
“Yox! Mən əclaf olmaq istəmirəm!”
Hər zaman zarafatlaşdığı bacısı yeməyi masanın üstünə qoyub sakitcə necə gəlmişdisə, eləcə də otağı tərk etmişdi; o qədər

24

fikirli idi ki, qızın nə vaxt gəlib, nə vaxt getdiyini belə hiss etməmişdi. Yemək soyumuşdu; sevdiyi kənd toyuğu ilə kartof qızartması idi. Masaya yaxınlaşdı, kartofun birini, buddan da balaca bir hissə qoparıb istiliyi hələ keçməmiş təndir çörəyinin
arasına qoyub ağzına apardı. Çeynəmək istədi, hövsələsi çatmadı, diri-diri uddu.
Bu işdə yardımçı ola biləcək adama yazmaqdan öncə təhlükəsizliklə bağlı riayət etməli olduğu bəzi qaydaları ona izah etmişdilər. Onlara əməl edib dünən gecədən yazıb hazır qoyduğu
məktubu ünvana göndərdi.
Nəhayət, gecə saat birdə cavab aldı: “5000 və nə vaxt?”
Bilmədi sevinsin, yoxsa kədərlənsin, gülsün ya ağlasın. İşin
alınmasına hədsiz sevinirdi, amma bu qədər pulu da yoxdu.
Onu da anlatmışdılar ki, bu adamla bazarlıq etmək fikrinə düşməsin, acığa düşüb imtina edə bilər. Bu şansı heç cür qaçıra bilməzdi, pulu mütləq tapmalıydı. Özündə min manat vardı, uzaqbaşı minini də dost-tanışdan borc ala bilərdi. Qalanını haradan
tapacaqdı?
Xeyli fikrə getdi. Qəfil ağlına gələn tapıntıdan az qala qol
açıb oynayacaqdı. Həyətə çıxdı. Anası tövlədə Alagözü sağırdı.
Yanındakı vedrələrdən biri inəyin əmcəklərindən süzülən dümağ, adama gəl-gəl deyən südlə ağzına qədər dolmuşdu, o biri
də dolmaq üzrə idi. Ana oğlunu görcək təəccübləndi. İnəyi sağa-sağa ona tərəf çöndü.
- Nəsə lazımıydı, oğul?
- Nə qədər süd verir, ay ana, bu? - Oğul suala sualla cavab
verdi.
- İyirmi beş litr də sağdığım vaxt olub, iyirmi də, on beş, on
səkkiz də? Nədi ki, sənə süd lazımdı?
- Yox, ana, sağ qurtar, gəl evə, vacib bir məsələ var, onu
danışmalıyıq...
Anasına necə deyəcəkdi bütün bunları, nədən başlayıb, nədə
qurtaracaqdı, bu barədə baş sındırmaqda idi ki, arvad hövlnək
içəri girdi.

25

- Bayaq südü niyə soruşdun, oğul? Sual verdim, cavab da
vermədin, bərk narahat oldum ki, görəsən, nəsə olub...
- Ana, Alagözü satmaq lazım gələcək, - oğlu birbaşa mətləbə
keçdi.
- Nə? - Arvadın təəccübdən az qala gözü kəlləsinə çıxacaqdı.
Alagözü satmaq? Niyə, ay oğul?!
- Mənə üç min manat pul lazımdı, ana, özü də çox təcili. Heç
nə soruşma məndən. Bilirəm, inək ailə üçün nə deməkdi, amma
oğlunu sağ-salamat görmək istəyirsənsə, buna razı olmalısan.
Sənə söz verirəm, pulu çalışacam tez bir zamanda qaytarım.
Amma yalançı da olmaq istəmirəm, mən deyən olmasa, başıma
bir iş gəlsə, onda haqqını halal edərsən.
Qadının yanağından axıb gedən bir gilə yaş kəlağayısına tərəf süzüldü...

***
On dəqiqə davam edən prosesdə hakim Qaranın barəsində
məhkəməyə qədər üç aylıq həbs qərarı çıxardı. Prokuror çıxışında müttəhimin şəxsiyyətini, onun qaçıb gizlənə, zərərçəkmişə, şahidlərə təzyiq göstərə və sübutları məhv edə biləcəyi ehtimalının real olduğunu qeyd edib bu qərarın çıxarılmasını xahiş
etmişdi. Onu dinlədikcə Qara qulaqlarına inanmırdı. Dövlət ittihamçısı necə belə yalan şeylər danışa bilərdi?
“Mənim şəxsiyyətimə nə olub ki, bu yaşa çatmışam, kimsənin toyuğuna heç kiş də eləməmişəm?! Mənim nə xarici pasportum var, nə pulum, nə də getməyə yerim, hara qaça bilərəm ki?!
Qızın əmisi polisdə rəis müavinidi, mən onun qardaşı qızına
necə təzyiq göstərə bilərəm axı?! Səlahiyyət də əllərində, güc
də, şahidlərə özləri təzyiq göstərməsinlər, mən kiməm ki?!
Məhv edə biləcəyim hansı sübutlardan danışırlar görəsən, qızın
qaçırıldığı maşını nəzərdə tuturlarlarsa, mən onu necə məhv
edə bilərəm?!...”
Müttəhim məhkəmənin dövlət hesabına ona təyin etdiyi yaş-

26

lı vəkildən prokurorun dəlillərini darmadağın edən çıxış gözləyirdi. Bayaqdan telefonu ilə oynayan müdafiəçiyə söz veriləndə
tənbəl-tənbəl yerindən qalxıb, “Məhkəmənin mülahizəsinə buraxıram” - deyib əyləşdi. Qara gördüklərindən, eşitdiklərindən
şokda idi: onun təsəvvüründəki məhkəmə ilə indi gördükləri
tamam fərqli şeylər idi.
Onu qandallayıb məhkəmədən birbaşa istintaq təcridxanasına gətirdilər. Qaydalara görə, təzə gələn dustaqları karantindən
keç-dikdən sonra kameralara bölüşdürürdülər.
İçəri girəndə dustaqların çoxu uzanmışdı, səsə dikəldilər və
maraqla onu süzməyə başladılar. Salam verib nəzarətçinin göstərdiyi, üstündə çirkli yataq dəsti olan boş çarpayıda özünə yer etdi.
Karantin keçdikləri yer iyirmi kvadrat metrlik bir otaq idi. İkiyaruslu dörd dəmir çarpayı yerləşdirilmiş otaqda səkkiz nəfər idilər. İçəridə hava yox idi, siqaretin tüstüsündən göz-gözü görmür,
qapısı açıq olan tualetin iyindən isə nəfəs almaq olmurdu.
Birinci çarpayıdakı yaşlı kişi əlindəki kitabı kənara qoyub:
- Hansı, bacıoğlu? - soruşdu və təzə sakinin təəccüblə ona
baxdığını görüb gülümsündü: - Soruşuram maddən hansıdı?
- Adam oğurluğu. - Qara maddəsini utana-utana dedi.
- Bu da şeyinin bəlasına düşənlərdəndi yəqin. - Bunu deyən
indicə sual verən yaşlı dustaqla eyni çarpayıda ikinci mərtəbədə üzü divara tərəf uzanmış orta yaşlı yekəpərin biri idi; sözlərinə əksəriyyət gülüşdü. - Soruşun görək, heç olmasa bir şey
edib, yoxsa elə upakovkada1 qoyub, gəlib düşüb bura.
Yenə hamı gülüşdü. Yaşlı kişi ona acıqlandı.
- Kərgədan, ayıbdı, bu cür danışma, böyük var, kiçik var...
- Onlar hamısı qaldı bayırda, Hətəm dayı, - kişinin sözünü
ağzında qoydu, - türmədə nə böyük, nə kiçik?! Bir də mən nə
dedim ey, yenə düşmüsən üstümə. Düz deyirəm də, bunun
maddəsinin sanksiyası səkkiz ildən on iki ilə qədərdi, mənimki

Rus sözü (“упаковка”), tərcüməsi «qablaşdırma»; burada “toxunulmamış”, “əl
dəyilməmiş” mənasında işlədilir.
1

27

beş ildən on ilə qədər. Mən bankomatlardan üç yüz min pul qaçırmışam, bu bədbəxt də arvad. Mən o boyda pulu basıb yemişəm, gəlib düşmüşəm bura, bu da bir arvada basa... Lənət sənə,
kor şeytan!
Kamerada yenə gülüş qopdu. Qara başını aşağı salıb dinməzcə
oturmuşdu. Kərgədan çarpayısını cırıldada-cırıldada aşağı endi.
- Durun gəlin bir tikə zəhrimarımızı yeyək. - Üzünü pərt olmuş təzə sakinə tutdu. - Sən də gəl, yəqin, acsan, mənə də fikir
vermə, başdanqrijanın biriyəm... - Yaxınlaşıb əlini uzatdı. –
Mansur. Nərmənazik olduğuma görə hamı məni Kərgədan deyə çağırır. İkinci dəfədi düşürəm bura. Vecinə alma, papağını
fırladacaqsan, müddət gəlib keçəcək. Amma gərək, burda olduğun vaxt çölü birdəfəlik başından atasan, yoxsa çox çətin olar...
Qara nədən adam oğrusu sayıldığını heç cür anlaya bilmirdi.
Baş verənlərin dəhşətli bir yanlışlıq olduğunu düşünürdü: o,
heç kimi oğurlamamışdı, sevdiyi və onu sevən birisilə ailə qurmaq istəyirdi, qız da könüllü ona qoşulub getmişdi. Yaxşı bir
vəkil olsaydı, onun köməyilə tezliklə günahsız olduğunu sübut
edə biləcəyinə şübhə etmirdi. Amma nə tanıdığı vəkil vardı, nə
ona verməyə pulu, nə də ailəsində, qohum-əqrəbasında bu işin
dalınca düşə biləcək adamı.
Karantində olduğu üçüncü gün ürəyini Hətəm kişiyə açdı;
onunla söhbətləri tuturdu, həm savadlı və dünyagörmüş, həm
də alicənab birisi idi. Hətəm kişi gənci diqqətlə dinləyib “haqlısan, yaxşı bir vəkil olsa, bəlkə də, səni burdan qurtara bilər”, deyə onu ürəkləndirdi.
Günorta naharından sonra ona vəkil verilməsi barədə ərizəni
birgə hazırlayıb ünvanına göndərmək üçün nəzarətçiyə verdilər...

***
Vaxtı öldürmək və ən əsası, aclıq və susuzluq hissini unutmaq üçün özünə məşğuliyyət tapmalı idi. Günlərin sayını, saatı
necə müəyyən edə biləcəyi barədə xeyli vaxtdı düşünürdü. Haradasa saat çıqqıltısı eşitmişdi; yaddaşı onu aldatmırdısa, kitab

28

şkafı olan otaqda idi. Həmin anda ona xüsusi önəm verməmişdi, kor birisi saatın neçə olduğunu necə görə bilərdi ki. Boşbekar idi, “bəlkə, nəsə fikirləşib tapa bildim”, - ümidilə həmin
otağa keçdi. İndi daha rahat irəliləyə bilirdi, hətta bəzən əlini
divardan da çəkirdi.
Yanılmamışdı, saat həmin otaqda idi; bir qədər yanında durub çıqqıltısına qulaq asdı. “Görəsən, neçə olar?” - Maraq o qədər güc gəldi ki, əlini səs gələn tərəfə uzatdı, amma yetmədi.
Stullardan birini gətirib ayağının altına qoydu, ehmalca üstünə
çıxıb saatı əlinə aldı. Yerə enib görməyən gözlərini məyus-məyus ona dikdi və beləcə, bir xeyli fikrə getdi. Qəfil ağlına gələn
ideyadan dodağı qaçdı və onu reallaşdırmaq üçün dərhal da
əmələ keçdi.
Əvvəlcə çox ehtiyatla əli ilə saatın əqrəblərini tapmağa çalışdı. Öncə üç cür - saatı, dəqiqələri və saniyələri ölçən əqrəblərin
olduğunu müəyyən etdi. Sonra böyük və kiçik əqrəblərin yerini
müəyyən etməyə girişdi.
Saniyələri ölçən əqrəb istədiyini rahatlıqla etməyə mane
olurdu, tez-tez barmaqları ona toxunurdu. Ehtiyatla davranmalı idi, əqrəbləri zədələyə və saatı korlaya bilərdi. İndi bu, vaxtı
müəyyən etmək üçün yeganə şans idi.
Bir neçə dəfə saniyəölçən barmaqlarına toxunub hərəkətindən qalsa da, tez əlini çəkməyi bacardı. Beləcə, xeyli vaxtı getdi.
Sonda sevincinin həddi-hüdudu yox idi: dəqiqə və saatı göstərən əqrəblərin yerini müəyyən etməklə, uzaqbaşı bir-iki saat yanılma ehtimalı ilə vaxtı müəyyən edə, gecə və gündüzü bir-birindən ayıra, hətta günləri də saya biləcəkdi.
Bu kəşfinin hesabına müəyyən edə bildi ki, indi günortadır:
saat ikiyə qalırdı. Nə qədər qaldığı isə ona maraqlı deyildi deyə,
onu necə təyin etməyin üstündə baş sındırmadı.
Özündən xeyli razı qaldı. Saatı qaytarıb yerinə qoymaq istədi, amma fikrindən daşındı. Hər dəfə vaxtı bilməkdən ötrü onu
yerindən çıxarıb sonra təzədən asmamaq üçün, əl altında olan
münasib bir yer fikirləşdi. Sonda qərar verdi ki, ən uyğun yer

29

elə masanın üstüdür. Saatı orada yerləşdirib yanında əyləşdi,
xeyli çıqqıltısına qulaq asdı.
“Onun səsi bitəndə, mən də bitəcəm!”
Ağlına qəfil gələn bu fikirdən içindən üşütmə keçdi.
“Bu sarsaq fikir hardan gəldi ağlıma?!”
Belə qorxulu fikirləri yaxın buraxmamaq üçün başqa bir
məşğuliyyət tapmaq ümidilə qalxdı. Bir neçə addım atmışdı ki,
qəfil qarnında bərk sancı hiss etdi. Bayaq içdiyi sudan ola biləcəyini, keçib-gedəcəyini düşündü. Amma ağrı getdikcə güclənirdi: içəridən gah qurultu, gah da gurultu səsləri gəlirdi. Hiss
etdi ki, bağırsaqları daha sözünə qulaq asmaq istəmirlər, təcili
özünü bir yerə yetirməsə, şalvar əldən gedəcək.
Tualet dəhlizin o başında idi. Tələsik ora tərəf yön aldı. Bir
neçə addım atmışdı ki, sancı içindən elə bərk yapışdı ki, ağrıdan qıvrılmağa başladı. Özünü saxlaya bilməyəcəyini anlayanda şalvar qarışıq alt tumanını aşağı çəkməyi ancaq çatdıra bildi;
arxasından səs-küy, gurultu ilə çıxan maye ətrafa səpələndi.
Hər yeri nəcis iyi bürüdü. Elə durduğu yerdəcə çöməlib özünü
tamamilə boşaltdı.
Bütün bədəni tər-su içində idi...

***
Alagöz satılan kimi Sarı ondan xəbər gözləyən şəxsə səfərə
hazır olduğunu və elə sabah yola çıxa biləcəyini yazdı. Bu dəfə
cavab tez gəldi: razılıq verilmişdi...
Maşını uzaqda buraxıb piyada gəlməyini xahiş etmişdilər.
Hər tərəf qaranlıq idi, çox uzaqlarda evlərin işıqları gözə çarpırdı. Meşənin girəcəyinə yaxınlaşanda qəfil qaranlıqdan dolu bədənli, qara saqqallı, başı daz qırxılmış orta yaşlı bir kişi qarşısında peyda oldu; çiynindən sovetin qoşalüləsi sallanırdı.
- Adım Mirzədi, - gülümsəyərək özünü təqdim etdi, - amma
hamı məni Yalquzaq çağırır, gənclikdən qalma ləqəbdi. Əsgərliyi Sibirdə çəkmişəm, olduğum yer tayqa meşələri, cəngəlliklər-

30

lə əhatələnmişdi, canavarları da çox idi, hərdən səs-səsə verib
ulaşırdılar. Mən də onlar kimi ulamağı öyrəndim. Deyirdilər ki,
səsim onlardan heç fərqlənmir. İndi də yeyib-içib keflənən vaxtlarımda hərdən bir-iki ağız ulayıram. - Güldü. - Əvvəl qonşular
elə bilirdilər ki, canavarlardı, kəndə basqın ediblər, əllərində silah, yaba tökülüşüb gəlirdilər. Sonra öyrəşdilər...
Sarı gülümsündü, amma indi bütün fikri yolda idi.
- Getdiyimiz yol təhlükəli deyil ki? Birdən sərhədçilərlə rastlaşdıq? Yəqin, belə yerlərdə hər cığıra göz qoyurlar.
Bu dəfə Yalquzaq gülümsündü.
- Səni elə yolla aparacam ki, ora ancaq vəhşi heyvan ayağı
dəyib. Sərhədçilərə görə də narahat olma, bu günkü növbənin
rəisi bizim adamdı, mənə də uzaq qohumluğu çatır. Verdiyin
pulun da üçü ona çatacaq, qalan ikisinin yarısı mənə, yarısı da
səni o tərəfdə qarşılayacaq adama. Əsas odur ki, səssiz-küysüz
ünvana çataq.
Yola düzəldilər. Yalquzaq qabaqda gedirdi, o da bir nəfəs
aralıda ardınca.
- Baxmayaraq ki, mənə Yalquzaq deyirlər, vəhşi heyvanlardan uzaq olmağa çalışıram. Üz-üzə gəldinsə, ya gərək, sən onu
öldürəsən, ya da o, sənin axırına çıxasıdı. Nə öldürmək, nə də
ölmək istəyirsənsə, onlardan uzaq olsan yaxşıdı... - Fikrə getdi.
- Son vaxtlar canavarlar yaman azğınlaşıblar, evlərə hücum çəkirlər. Ötən ay həyətimizə girmişdilər, mən mal-heyvan da saxlayıram axı. Hava isti olduğu üçün tövləyə salmırdım, elə çöldəcə
yatışırdılar. Mən də yorğun idim, yatmışdım, yatanda da daş kimi düşürəm. Bir də, haçansa səs-küyə ayılmışam. Geyinib, silahı götürüb çıxana qədər üç qoyunumu parçalamağa macal tapmışdılar vəhşilər. Üç, ya dörd idilər, gülləm birini tutdu, ən cavanı idi. Adam kimi zarıyır, gözlərimin içinə baxıb imdad diləyirdi. Gördüm əzab çəkir, ikinci gülləni də başına çaxdım. Zingiltisinə canavarlardan biri ayaq saxlayıb geri döndü, bizə tərəf
qaçmağa başlayanda atəş açdım, amma bilmirəm qaranlıqıydı,
yoxsa həyəcandandı, gülləm boşa çıxdı. İkincini atmağa macal

31

tapmadım, qaçıb gözdən itdi. Yekəpərin biriydi, elə zəhmli görkəmi vardı ki. Gözlərinin işıltısı isə hələ də gözümün qabağından çəkilmir. O vaxtdan səksəkə içində gəzib-dolanıram, canavarlar kinli olurlar. Bir-iki dəfə də yuxuda görmüşəm. Qəribədi,
özü görünmür, ancaq işıldayan gözləri mənə baxır. Hər dəfə də,
vahiməsindən yuxudan qan-tər içində ayılıram. Bu qoşalüləni
də, elə ona görə həmişə hazır vəziyyətdə özümlə gəzdirirəm.
Amma yaxşı olar, vəhşiylə heç qarşı-qarşıya gəlməyək ki, silaha
da ehtiyac olmasın. Səsi çıxsa, problemimiz yarana bilər, onda
gərək, geri qayıdaq.
- Birdən qabağımıza adam çıxsa, onda necə?
- Deyəcəm ki, tanışımsan, şəhərdən gəlmisən, ova çıxmışdıq,
yolu azmışıq, sən də təsdiqləyərsən. Narahat olma, dərinə getməyəcəklər, rəis xəbərdardı. Uzaqbaşı ona məlumat verəcəklər,
o da hər şeyi yoluna qoyacaq. Yolda danışmasaq yaxşıdı. - Cibindən iri bir bıçaq çıxarıb yol yoldaşına uzatdı. - Tüfəngimiz
var, amma hər ehtimal üçün, səndə də bıçaq olsun, ehtiyat igidin yaraşığıdı. Hə, parolu da deyim biləsən, ora çatanda soruşacaqlar. Mənim yaddaşım pisdi, ona görə, öz adımı qoymuşam. Səsi çıxmayan yol yoldaşının onu dinlədiyinə əmin olmaq üçün
ayaq saxladı, arxaya çevrilib gülümsədi. - Yalquzaq...
Saat yarım olardı ki, yol gedirdilər. Bu müddət ərzində Yalquzaq səksəkə içində o tərəf-bu tərəfə göz qoyur, hər səsə, şıqqıltıya ayaq saxlayıb dərhal da barmağını tüfəngin çaxmağına
tərəf aparırdı.
Daha bir neçə dəqiqə addımlamışdılar ki, qabaqda kiçik bir
daxmanın işığı göründü.
- Az qalıb, - bu dəfə Yalquzağın səsi daha hündürdən çıxdı, on dəqiqəyə ordayıq. Bu cığır bizi düz o adama çıxarır. - Bütün
yol boyu əlində hazır tutduğu qoşalüləsini çiyinlərinə atdı. Təhlükəli yol arxada qaldı. O tərəfdə Anzor səni qarşılayacaq, o
adamı deyirəm... Bizi cığırın o başında birmərtəbəli kərpic daxmanın yanındakı hündür palıd ağacının yanında gözləyəcək,
biz orda peyda olanda fənəri üç dəfə yandırıb söndürəcək. Mən

32

o tərəfə keçməyəcəm, narahat olma, etibarlı adamdı, yanında
adam başı kəs, dilindən söz çıxmaz. Dilimizi də məndən yaxşı
bilir, sovetin vaxtında biz tərəflərdə əsgərlik edib.
Eşitdiklərinə sevincək olan Sarının həyəcandan ürəyi bərkdən döyünməyə başladı: daha bir neçə dəqiqə və o, tam təhlükəsizlikdə olacaqdı.
Yolu problemsiz başa vurmaları Yalquzağın da kefini açmışdı.
- Bilirsən də, gürcülər kimi yaxşı çaxır çəkən ikinci millət
yoxdu. Bax, bu Anzor var ha, o, bir çaxır çəkir ki, fransızlar
onun yanında qələt eləyir. Doyunca vurarsan mənim sağlığıma.
Bu yerdə yol yoldaşının astadan gülməsi Yalquzağın gözündən yayınmadı.
- Nəyə gülürsən, qardaşoğlu?
- Heç, inşallah sözü ilə bağlı bir lətifə var, o yadıma düşdü.
Yəqin, eşitməmiş olmazsan.
- Bəlkə də eşitmişəm, amma axır vaxtlar yaddaşım tamam
korlanıb, yadımda deyil. Nə lətifədi ki, elə?
- Biri işdən evə gəlir, arvaddan soruşur nə bişirmisən, cavab
verir ki, dolma. Kişinin ağzının suyu axır, deyir, arvad, tez gətir
görüm, acından ölürəm, qatığı da bəri ver, ləzzətlə ötürəcəm
getsin. Arvad deyir ki, inşallah de, a kişi. Kişi təəccüblə arvadına baxır ki, nə gic-gic danışırsan, evimin içində oturmuşam,
dolma qazanda hazır, əlində də çömçə artıq çəkirsən boşqaba,
buna nə inşallah?! Arvad yeməyi boşqaba çəkib qoyur qabağına. Kişi elə əlini atıb dolmadan götürmək istəyir ki, bu vaxt...
Bu vaxt Yalquzaq ayaq saxladı, gözlərini irəlidə bir nöqtəyə
dikib qurudu.
- Bu odu... mən hiss edirdim... o məni çoxdan izləyir... - özü
ilə danışırmış kimi səsi lap astadan çıxdı; ehtiyatla əlini çiyninə
atdığı tüfəngə tərəf apardı.
Sarı da ayaq saxlayıb gözünü həmin yerə zillədi və gördüklərindən dəhşətə gəldi: işıldayan bir cüt göz onlara tuşlanmışdı.
Nə baş verdiyini anlamağa macal tapmamış gözlər bir anın
içində bədheybət bir məxluqa çevrilib onlara tərəf götürüldü.

33

Bütün bunlar elə sürətlə baş verdi ki, gözünü yumub açana qədər Yalquzağı yerdə sərilmiş, vəhşini isə üstündə gördü; tüfəng
altında qalmışdı, əlləri isə canavarın boğazındaydı.
- Bıçaqla vur onu! Tez vur, yoxsa indi məni də parçalayacaq, səni də! Vuur!... - Yalquzağın səsi xırıldadı; boğazı vəhşinin ağzına
keçmişdi.
Sarı özünə gəlib, bıçağı əlində bərk sıxıb qorxa-qorxa arxadan yaxınlaşdı, gözlərini yumub bıçağı var gücü ilə vəhşinin
kürəyinə sancdı. Tiyə dərinə doğru hərəkət etdikcə qabırğaların
xırtıltısı eşidilirdi. Zərbə elə qüvvətli alınmışdı, heyvan altındakı adamın üstünə çökdü.
Mirzənin boğazının qanı dayanmırdı. Bıçağı dartıb çıxarmaq
istədi, gücü yetmədi, dəhşətli qorxu bütün ruhuna hakim kəsilmişdi. Çətinliklə bir neçə addım geri atıb dayandı; bədəni tamam süstləşmişdi, ayaqları güclə sözünə qulaq asırdı. Bu an
gözləmədiyi bir şey baş verdi. Vəhşi qurbanının boğazını buraxıb dikəldi, çevrilib bıçaq kürəyində səndələyə-səndələyə ona
tərəf addımlamağa başladı.
Sarı qaçmaq istədi, amma qorxudan qıc olmuş ayaqları sözünə qulaq asmadı. Ölümünü göz önünə alıb gözlərini yumdu,
dili topuq vura-vura tələsik kəlmeyi-şəhadətini deməyə başladı.
Qorxu yaddaşını sıradan çıxarmışdı, dilindən özünün də anlamadığı qırıq-qırıq sözlər çıxdı.
Heyvan daha bir neçə addım atıb ayaqlarının altında çökdü.
Özünə gəlib hər ikisinin öldüyünü anlayanda xeyli vaxt keçdi. Nə edəcəyini bilmirdi. Geri qayıtmaq riskli idi, yolu tanımırdı, azıb qurd-quşa yem ola bilərdi. Sağ-salamat gedib çıxa bilsəydi belə, Mirzənin ölümünü də böyük ehtimalla onun üstünə
yıxacaqdılar; onsuz da başdan-ayağa zibilin içindəydi, əllərinə
yaxşı fürsət vermiş olardı. Bir yolu qalırdı.
İrəli bir neçə addım atmışdı ki, nəyisə xatırlayıb geri döndü,
əlini sifəti qorxunc kökə salınmış, boğazının qanı qurumamış
meyitin döş cibinə salıb, bayaq verdiyi pulları çıxardı və öz cibinə qoydu. Nə fikirləşdisə, onların arasından min manat ayırıb

34

döş cibinə qoydu, qalan dörd min manatı isə daha etibarlı yerdə
gizlətdi. Yalquzağın altındakı tüfəngi də götürüb cığırla işıq gələn tərəfə qaçmağa başladı.
Qaçdıqca ona elə gəlirdi ki, yalquzaq arxadan onu qovur və
indicə iti dişlərini kürəyinə saplayacaq. Vahimədən hərdən elə
yüyürən yerdəcə çevrilib arxaya baxırdı.
Cığırın sonuna çatanda dayandı. Mirzə demişdi ki, o tərəfdəki adam hündür və iri gövdəli palıdın arxasında gizlənib gözləyəcək, onları görcək fənərin işığını yandırıb-söndürməklə işarə
verəcək. Amma nə fənərin işığı görünürdü, nə də adam. Canını
qorxu aldı: birdən adam gəlməsə, nə edəcəkdi? Nə buralara bələddi, nə də yolu tanıyırdı.
Bu vaxt kürəyinə nəsə toxundu. Ani beynindən canavar ola
biləcəyi fikri keçdi, qorxudan az qala ürəyi yerindən çıxacaqdı
ki, “parol?” - deyə arxadan səs gəldi. Dili topuq vura-vura “Yalquzaq” sözünü güclə deyə bildi.
- Bəs özü hardadı? - Adam şirin ləhcə ilə gülə-gülə soruşdu.
Qorxudan sarısını udan Sarı özünə gəlib baş verənləri danışıb, cibində ayrı qoyduğu min manatı çıxarıb ona uzatdı.
Az sonra iki nəfəri daşıyan köhnə sovet “Moskviç”i yolla şütüyürdü...

***
Qaranın karantində keçirdiyi doqquzuncu gün dünən tamam olmuşdu. Bu gün tezdən rəis təzə dustaqları qəbul etdikdən sonra onları kameralara bölüşdürməli idilər. Həbsi ilə bağlı
məhkəmə qərarından şikayət etmək üçün ona vəkil verilməsi
barədə ərizəsinə hələ cavab almamışdı.
Günortadan sonra onu yeddi başqa dustaqla birgə inzibati
binaya apardılar. Hamısının əllərinə qandal taxıb dörd nəzarətçinin müşayiəti ilə ikinci mərtəbəyə, rəisin otağına qaldırdılar.
Nəzarətçilərin başında duran baş leytenant Abdullanı “Drakon” deyə çağırırdılar. Hündürboy, idman cüssəli birisi idi; rəi-

35

sin otağının qarşısına çatanda dustaqlara üzlərini divara tərəf
çevirmək əmrini verdi.
- Sizi bir-bir qəbula çağıracaqlar. İçəri girəndə rəisin masası
qarşısında ayaqlarınızı bir-birinə yapışdırıb, mil kimi dayanıb
adınızı, soyadınızı, hansı maddə ilə təqsirli sayıldığınızı ucadan
deməlisiniz! - Bu da Darkonun səsi idi. - Rəisin suallarına bəli
və xeyr deyə cavab verməlisiniz! Və nəhayət, cənab polkovnik
birdən hirslənib üstünüzə qışqırsa və hətta sizi döyüb-söysə,
cınqırınız belə çıxmamalıdı, əks halda, özünüzdən küsün! Bura
bizim evimizdi, rəis də hamımızın böyüyü, atamız əvəzidi, bizi
söyə də bilər, döyə də, qayğımıza qala da! Başa düşdüz?! - Dustaqlardan cavab verməyəni də oldu, başını yelləyəni və yavaşca
“hə” və ya “bəli” deyəni də. - Drakon sifətini turşudub səsini
qaldırdı: - Eşitmirəm, başa düşdüz nə deyirəm?!
Bu dəfə səslər daha hündürdən çıxdı.
Drakonun son sözləri Qaranın canına əməlli-başlı qorxu salmışdı: rəis onları niyə söyməli və ya döyməli idi, dərəbəylik-zaddı
məgər, adamı heç nədən döyüb-söysünlər?! Yəqin, Drakon bu
sözləri ciddi demirdi, məqsədi onları qorxutmaqdı. Suallarla
beynini yormaqda idi ki, dustaqlardan birinin adını çəkib içəri
çağırdılar. Otağa girməsindən heç iki-üç dəqiqə keçməmişdi ki,
içəridən şillə-təpik, ardınca yalvarış səsləri eşidilməyə başladı.
Qaranı əsməcə tutdu. Hiss etdi ki, ayaqları sözünə qulaq asmır. Başını azacıq çevirib gözucu yanında dayanmış dustaqlara
nəzər saldı; hamının rəngi-rufu ağarmışdı.
Bir neçə dəqiqə sonra otağın qapısı açıldı, iki nəzarətçi dustağı sürüyə-sürüyə dəhlizə çıxarıb döşəmənin üstünə atdılar.
Zavallının burnundan qan axırdı.
İkinci ad səsləndi. Az müddət keçmiş, eyni şey təkrarlandı,
amma bu dəfə içəridəki adam elə bağırırdı ki, sanki ətini kəlbətinlə qoparırdılar. Bağırtı qəfil kəsildi və bir neçə saniyə sonra
qapı açıldı: nəzarətçilərdən birinin əllərindən, o birinin ayaqlarından yapışdığı zavallını gətirib döşəmədə sərələnmiş o biri
dustağın yanında arxası üstə yerə elə atdılar ki, tappıltısı gəldi.

36

Qaranın yanında dayanan dustaq səsə çevrilib yavaşdan ağzından “vay, yazıq!” qaçırdı; söz təzəcə ağzından çıxmışdı ki,
arxadan dəyənəklə təpəsinə endirilən zərbədən “ay, anam!”
qışqırıb qandallı əlləri ilə başından yapışdı. İkinci zərbə əllərinin üstünə gəldi. Bu dəfə cınqırı da çıxmadı; əllərini aşağı salıb
heykələ döndü.
Az keçmiş üçüncü adı çəkdilər. Qaranın yanında dayanmış
və indicə kötək yemiş dustaq sanki dar ağacına yollanırmış kimi ayaqlarını sürüyə-sürüyə səs gələn tərəfə getdi. İçəri girməyilə indiyə qədər səsi gəlməyən rəisin bağırtısı binanı başına aldı:
- Nədi, sən hamıdan borzu2 çıxmısan, əə?! Ay uşaq, çırpın bu
götverəni!
Az sonra səslər kəsildi, dustağı yarımcan halda gətirib digər
ikisinin üstünə atdılar. Adam bərkdən xırıldayırdı. Dəhlizdə
dayanmış nəzarətçilərdən biri yaxınlaşıb ayaqqabısının altını
ağzına dirədi:
- O murdar səsini özün kəsəssən, ya mən kəsim?!
Xırıltı xırp kəsildi. Qaraya elə gəldi ki, dustaq canını tapşırdı.
Qorxudan elə ayaq üstəcə ölmək üzrə idi ki, öz adını çəkdilər.
İçəri keçib dili topuq vura-vura özünü təqdim etdi. Yanındakı nəzarətçi ayağına bir təpik ilişdirib üstünə çımxırdı:
- Ayaqlarını birləşdir!
Zərbənin təsirindən az qala ağlı başından çıxacaqdı, amma
nəfəsini içinə çəkib cınqırını çıxarmadı.
Dustaqlara aid bütün sənədlər ayrıca qovluq halında bir yerə
toplanmışdı. Hər dustağı otağa gətirəndə ona aid qovluğu da
rəisin qarşısına qoyurdular; rəisin bir gözü həmişə sənədlərdə
olurdu. Sağ tərəfində quraşdırılmış monitordan isə dəhlizdə
baş verənlər görünürdü; orada nəzarətçidən biri yerə sərilmiş
iki dustağı təpikləyirdi. Gah monitora, gah sənədlərə, gah da
otaqdakılara göz qoyan rəis qarşısında mil kimi dayanmış dustaqla bağlı sənədləri vərəqləyə-vərəqləyə başını qaldırmadan:
2

Rus sözü («борзый»), tərcüməsi “dikbaş”

37

- Müxalifətçisən? - soruşdu.
- Yox, rəis...
Dustaq sözünü bitirməyə macal tapmamış, bu dəfə arxadan
endirilən zərbənin gücündən az qala gözləri yuvasından pırtlayıb çıxacaqdı.
- Xeyr, cənab polkovnik cavabını verməlisən! - Arxasında dayanmış nəzarətçinin nəfəsi boynunun ardını yandırdı.
- Xeyr, cənab polkovnik, müxalifətçi deyiləm, - ağrıdan hıqqana-hıqqana cavab verdi.
- Mitinqlərdə bəs necə, olmusan?
Qəfil suala hazır deyildi, bilmədi nə cavab versin; ani ağlına
gəldi ki, yalan desə, daha pis olar.
- Qələt eləmişəm, cənab polkovnik... nadan olmuşam, səhv
yolda olduğumu başa düşməmişəm.
Rəis bu müddətdə ilk dəfə başını qaldırıb diqqətlə onu süzdü.
- Pox da yemisən?
Dustaq duruxdu, nə deyəcəyini götür-qoy edirdi ki, arxadan
boynunun ardına daha bir yumruq gəldi; zərbənin təsirindən
gözləri qaraldı. Özünə gəlməsi üçün bir neçə saniyə keçdi.
- Bəli, yemişəm. - Gözlərinin dumanı hələ də çəkilməmişdi.
- Yaxşı eşitmədim, nə dedin?
Rəisin sualı ağzından çıxar-çıxmaz bu dəfə dustağın sol baldırına arxadan təpik gəldi:
- Diz üstə çök və de ki, pox yemişəm, cənab polkovnik! - Təpiyi ilişdirən də, göstərişi verən də eyni adamdı.
Qısa tərəddüdən sonra diz üstə çöküb dili topuq vura-vura
Drakonun dediklərini təkrarladı:
- Dedim ki, pox yemişəm, cənab polkovnik.
Rəis məmnun-məmnun kreslosuna yaxıldı.
- Yaxşı, qalx ayağa, üzrün qəbul olundu. - Sifətində təbəssüm peyda oldu. - Bə o qızı niyə oğurlamışdın?
Təbəssüm dustağı ürəklənləndirdi.
- Mən o qızı oğurlamamışam, cənab polkovnik, mənimlə könüllü getmişdi.

38

Rəis qalın qaşlarını çatıb ilk dəfə görürmüş kimi dustağı aşağıdan yuxarı diqqətlə süzdü, sonra qarşısındakı sənədləri vərəqləməyə başladı; birdən gözü nəyəsə sataşdı və diqqətlə həmin yeri oxumağa başladı.
Beləcə, bir neçə saniyə keçdi və nəhayət, gözlərini kağızdan
çəkib başını asta-asta qaldırdı və baxışlarını ayaq üstə güclə dayanan dustağa zilləyib:
- Qızın əmisi sənə şillə də vurmuşdu, Bəkirov? - maraq və
təəccüb qarışıq sifətlə soruşdu.
Səsindən və mimikasından hətta dustağa canı yanırmış kimi
görünürdü. Qara yenə çaş-baş qalmışdı, nə cavab verəcəyini
bilmirdi.
“İt itin ayağını basdamaz!” - Qəfil ağlından keçən bu fikri
rəisin oxuya biləcəyindən bərk qorxuya düşdü, ayaqlarını əsməcə tutdu. İçindən bir səs gəldi: “Yalan danışma!”
- Bəli, cənab polkovnik... - yazıq-yazıq dilləndi; üz-gözündən
də o yağırdı ki, “yaxşı eləyib vurub, cənab polkovnik”.
- Neçəsini vurmuşdu?
- İkisini, cənab polkovnik.
- Az olub!
Rəisin sözü ağzından çıxar-çıxmaz əvvəlcə sol, ardınca sağ
tərəfdən endirilən qəfil şillələrdən özünə gəlməyə macal tapmamış hər tərəfdən bədəninə yumruq-təpik yağmağa başladı. Müvazinətini saxlaya bilməyib yerə yıxıldı.
Cənab polkovnik yerindən qalxanda zərbələrə ara verildi.
Dustağın alt dodağı partlamışdı, qanı çənəsindən aşağı axırdı,
sifətində Drakonun iri əllərinin izi görünürdü.
Yerdə sərələnmiş və nəfəsi güclə gedib-gələn yarıcan adamın
başının üstündə dayanıb ona bir xeyli tamaşa edən rəis:
- Bunu təkadamlıq kameraya salın, - deyə əsabələrinə göstəriş verdi və qayıdıb qalib görkəmində yenidən kreslosuna yaxıldı. - Məncə, islaha meyllidi.
İki nəzarətçi üst-başı qan içində olan Qaranın yaxasından yapışıb sürüyə-sürüyə otaqdan çıxardılar...

39

***
Su heç yerdə yox idi. Dəhlizdən dəhşətli nəcis və sidik iyi gəlirdi. Oradan çox vaxt burnunu tutub keçirdi.
Həm mətbəxdəki, həm də tualetdəki kranlar qurumuşdular.
Onları hər gün möcüzə baş verəcəyi ümidilə tez-tez açıb bağlayırdi. Sonra eləcə açıq saxladı. Vaxt gedir, möcüzə isə baş vermirdi ki, vermirdi.
Suyun olmayacağına qəti əmin olandan sonra dünəndən ağlına gələn və hər dəfə də beynindən qovmağa çalışdığı fikir yenidən qayıtdı. Bir xeyli düşünüb mətbəxə keçdi. Orada əllərilə
axtarış aparanda iki stəkan, bir də boş plastik su qabı aşkarlamışdı. Stəkanlardan birini götürüb tualetə keçdi, onu unitazın
içinə salıb orada qalmış su ilə doldurub burnuna yaxınlaşdırdı.
Sidiyin iyi qalırdı, amma dözülməz də deyildi.
Plastik qabı unitazın içində tutub stəkandakı suyu dar boğazdan içəri tökməyə başladı. Hərdən maye boğazdan yan keçib unitazın içinə axırdı. Ehtiyatlı davranmasına görə özündən
razı qaldı: indi hər damcının qiyməti vardı. Stəkanı ikinci dəfə
unitaza saldı; bu dəfəki qazancı yarısı idi. Eyni qaydada onu da
qaba boşaltdı.
Barmağı ilə unitazda suyun qalıb-qalmadığını yoxladı; dibində iki-üç qaşıqlıq qalmışdı. Mətbəxdə dolabların birində əlinə qaşığa oxşar bir şey keçdiyini xatırladı, ardınca getdi, xeyli
axtarandan sonra taparaq geri döndü. Çay qaşığını unitaza salıb,
dibində qalan suyu da qaşıqlayıb qaba tökdü. İşi bitirdikdən
sonra kürəyini unitaza söykəyib əlindəki qabı da bərk-bərk sinəsinə basdı. Gözlərindən sel kimi axmağa başlayan damlalar
əllərini islatdı. İmkanı olsaydı, onları da qaba yığardı.
Qabı bir küncə qoyub qalxdı, şalvarını aşağı çəkdi. Bundan
sonra unitazdan təyinatı üzrə istifadə edə bilərdi; bu lyuksdan çox
məmnun olduğunu nümayiş etdirməklə, həm də özünü boşaltdı.
“Dalımı yumağa su da olsaydı, həyat lap gözəl olardı!”

40

Məmnunluğunu qorumağa çalışaraq arxasını nə ilə təmizləyəcəyi barədə düşündü. İndicə qaba yığdığı unitazın suyuna
heç bir halda dəyə bilməzdi. Alt tumanını və maykasını o gün
dəhlizi batıranda həm özünü, həm də həmin yeri təmizləmək
üçün istifadə etmişdi. İndi bir köynəyi qalırdı, bir də nəcis və sidik iyi verən şalvarı. Onlara da toxuna biməzdi.
Burada gəzişəndə əlinin asılqandan sallanan əl-üz dəsmalına
toxunduğunu yadına salanda sifətinə xəfif təbəssüm qondu.
Unitazla üzbəüz olmalı idi; bir balaca dikəlib əlini qarşı divarda
gəzdirdi. Yanılmamışdı. Dəsmalı asılqandan götürüb bir tərəfi
ilə arxasını səliqə ilə sildikdən sonra onu unitazın bir küncünə
qoydu – təmiz tərəfi nədəsə karına gələ bilərdi.
Əllərindən pis iy gəlirdi, amma onları nə yumağa, nə də təmizləməyə bir şey vardı. Qalxıb, qabı da götürüb xeyli zamanını keçirdiyi yeri tərk etdi; nəcisin iyi ətrafa yayılmasın deyə, qapını da arxasınca örtdü.
İri otaqdakı masanın üstündən saatı alıb yataq otağına keçdi,
onu çarpayısının sağ tərəfində stulun üstündə yerləşdirdi. İndi
vaxtının çoxunu burada keçirirdi...

***
Gürcüstanda olduğu üç ayda Sarı Annanın köməyilə beynəlxalq təşkilatlardan birinin kirayə etdiyi evdə qalırdı; yemək və
digər xərcləri üçün ona aylıq vəsait də ayırmışdılar. Şəraitindən
narazı deyildi. Şəhərə və adamlara da tez öyrəşdi. Təşkilatdan
da tez-tez hal-əhval tuturdular.
Burada olduğu müddətdə xeyli təkmilləşdirdiyi ingilis dilində indi nəinki rahat danışa, həm də yaza bilirdi. Hərdən sosial
şəbəkələrdə yazdığı status və şərhlərdən əlavə, həmin dildə kiçik məqalə və araşdırmalar da hazırlayırdı. Paralel olaraq, pis
bildiyi rus dilinin üzərində də işləyirdi. Bu dil burada öz ölkəsindəki qədər populyar və işlək olmasa da, onu bilənlər də, əsasən, orta və yaşlı nəslin nümayəndələri idilər, - az deyildi.

41

Beləcə, sakit həyatını sürməkdə idi; ta o vaxta qədər ki, öz ölkəsində təqiblərdən yayınıb buraya sığınmış tanınmış bir müxalif fəalı Tiflisin göbəyində oğurlayıb geri qaytardılar. Sonradan bəlli olanda ki, bu oğurluğa yerli hakimiyyət qurumlarının
əməkdaşları da dəstək veriblər, möhkəm qorxuya düşdü.
Anna ilə tez-tez yazışırdı. Bu dəfə ona yazdı ki, küçədə təqib
olunduğunu hiss etməyə başlayıb, evdən çölə çıxmağa qorxur.
Əslində, belə bir şey olmamışdı, amma son vaxtlar səksəkə içində yaşadığı bu ölkəni tezliklə tərk etmək istəyirdi. Oxuduqlarından çox narahat olan qız dərhal hərəkətə keçdi: real təhlükə
səbəbilə onun Tiflisi təcili tərk etməsi üçün zəruri olan sənədləri
qısa zamanda hazırlayıb öz ölkəsinin müvafiq qurumlarına təqdim etdi.
Vaxt keçdikcə narahatlığı daha da artırdı. Almaniyadan xəbər yox idi, Gürcüstandakı siyasi durumun isə təhlükəsizliyinə
təminat verəcəyinə əmin deyildi. Çox düşündükdən sonra bu
nəticəyə gəldi ki, buranı tez tərk etməyin yalnız bir yolu var.
Anna ilə növbəti məktublaşmaların birində onu sevdiyini və
onunla ailə qurmaq, yanında olmaq istədiyini yazdı. Məktuba
xeyli təsirli sözlər də əlavə etmişdi. Qızdan üç gün xəbər çıxmadı. Daim diqqət və qayğısını hiss etdiyi birisini itirə biləcəyindən çox qorxuya düşmüşdü; arada özünü asıb-kəsdi də.
Dördüncü gün həyəcanla gözlədiyi məktubu nəhayət, alıb
oxuyanda sevincindən otağında atılıb-düşürdü: sən demə, qız
da ona biganə deyilmiş.
Planı baş tutmuşdu...

***
Qara on yeddinci gün idi ki, təkadamlıq kamerada qalırdı. Bu
müddətdə onu nə telefona çıxarmış, nə görüşə çağırmışdılar. On
yeddi gündə hərdən dəmir qapının dəmir pəncərəsini açıb, “Bəkirov, sağsan?” deyə əsəbləri ilə oynayan nəzarətçidən və tırıltısı
dəhlizi götürən dəmir araba ilə yekə və çirkli qazanlarda gündə üç
dəfə kameralara yemək paylayan dustaqlardan başqa kimsənin

42

üzünü görməmişdi. Həm nəzarətçi, həm də yemək daşıyan dustaqlar onunla hər hansı ünsiyyətdən qaçırdılar.
Başqa kameralarda televizor vardı, dustaqlar həftədə iki dəfə
telefona çıxır, bir dəfə yaxınları ilə görüş haqqından yararlanırdılar. Hərdən qulaqlarını dəmir qapıya dirəyib danışıqlara, gələn
səslərə qulaq asırdı. Gün ərzində dayanmadan kameralara evdən
gələn yeməklər daşınırdı. Sovqat alanlar bəzən nəzarətçilərə “hörmət” etməklə digər kameralardakı imkansızlara pay göndərirdilər. Onun otağının qapısını hələ ki, bu mövzuda döyən olmamışdı.
O biri kameralarda aynabəndə çıxış vardı, onun qaldığı kamera isə hər tərəfdən qapalı, adam boyundan hündürdə kiçik
pəncərəsi olan təxminən dörd kvadrat metrlik, unitaz və su kranı da içində quraşdırılmış darısqal bir yerdi.
Digər kameralara həftədə iki gün yuyunmaq üçün iki saatlığa isti su verilirdisə, onun nə isti suyu gəlirdi, nə də yuyunmaq
üçün yeri vardı. İçəri bürkülü və havasız idi; arada nəfəsi çatmayanda stulu ayaqları altına qoyub üstünə çıxır, ağzını iki əl
boyda nəfəsciyə tuturdu ki, təmiz havadan ala bilsin.
Başqa kameralarda qapı döyəclənən kimi, bir qayda olaraq
ya növbə çəkən nəzarətçilər, ya da təmizlik işlərinə baxan dustaqlardan biri, - nəzarətçilər çatdırmırdılar deyə, həmin dustaqları həm də bu cür işlərə cəlb edirdilər; bunlar əsasən, cinsi azlıqların nümayəndəsi olurdular, - yaxınlaşırdılar. Bir neçə dəfə
qapını taqqıldadıb bayıra səslənsə də, kimsə yaxın durmamışdı.
Kamerada tarakan əlindən tərpənmək olmurdu, bit-birə də
bir tərəfdən; yatağına uzanan kimi bədəninə daraşırdılar. Havasızlıq, bürkü və natəmizliyin bir tərəfdən, ünsiyyət yoxluğu və
məlumatsızlığın isə digər tərəfdən psixikasını tədricən sıradan
çıxardığını hiss edirdi. Hərdən ona elə gəlirdi ki, yavaş-yavaş
dəli olmaqdadır. Belə yerdə bundan qorunmağın ən yaxşı yolu
özünü nə iləsə məşğul etməklə vaxtı öldürməkdi. Ona oxumağa
kitab da vermirdilər ki, barı, başını qatıb vaxtını öldürə bilsin.
Su kranının üst hissəsində divara hörülmüş əl boyda köhnə
və qırıq güzgüdə özünə baxanda qorxurdu: üz-gözünü tük bas-

43

mış, sağ qulağı, burnunun üstü qaşınmaqdan yara olmuşdu.
Bədənindən vuran üfunət iyindən özü özündən iyrənirdi.
Su gün ərzində iki dəfə yarım saatlığa verilirdi. Çox vaxt
gecə vaxtları olurdu ki, imkanı buraxmamaq üçün gecələri ayıq
yatmaq lazım gəlirdi. Otaqda aftafa yerinə istifadə olunan bir
litrlik plastik koka-kola qabından və çay içmək üçün dəmir fincandan başqa elə bir şey yox idi ki, yetərincə su ehtiyatı götürə
bilsin. Çox zaman böyük tualetə getdikdən sonra arxasını təmiz
yuya da bilmirdi. Buraya gətirildiyi gün yarımçıq köhnə bir sabun vermişdilər, o da çoxdan qurtarmışdı. Nəzarətçilərdən bir
neçə dəfə su ehtiyatı yığmaq üçün əlavə qab, sabun, üzqırxan,
diş pastası və gigiyena üçün vacib bir-iki şey istəsə də, həmişə
olduğu kimi, nə hə, nə də yox deyib, dəmir pəncərəni örtüb
getmişdilər.
İki gün idi ki, kameraya ümumiyyətlə su vermirdilər. Nəcis
və sidiyin iyindən onsuz da havası ağır olan otaqda dayanmaq
mümkün deyildi. Su kəsilən gündən nəzarətçinin hər dəfə dəmir pəncərəni açıb əsəblərinə toxunan “Bəkirov sağsan?” sualına “Su nə vaxt gələcək?” sualı ilə cavab verirdi. O da hər dəfə
özünü eşitməzliyə vurub, pəncərəni örtüb gedirdi.
Bu gün növbəti dəfə krana yaxınlaşdı. Açıq kranı bir neçə
dəfə hirslə açıb-bağladı. Əsəbdən barmaqları sözünə qulaq asmırdı. Özünə qarşı belə pis münasibətin səbəbini anlaya bilmirdi. Ondan qat-qat ağır cinayət törətmiş adamlarla heç bu cür
davranmırdılar. “Niyə belə etsinlər ki?” - deyə elə hey baş sındırsa da, sualına ağlabatan cavab tapa bilmirdi.
Tərslikdən işıq lampası da yanmışdı. Günorta yoxlamasında
nəzarətçidən lampa istəyəndə “Gözlə, lampa zavodumu işə salanda verərəm” deyə irişmişdi. Bir azdan qaranlıq düşəcəkdi:
susuz, işıqsız, tarakanlar və bit-birə ilə birgə bu havasız otaqda
necə qalacaqdı; bunları düşündükcə, əsəbi əsəb üzərinə gəlir,
getdikcə üzərində nəzarəti itirdiyini fərq edirdi.
Dəmir qapını əvvəlcə yavaşdan bir neçə dəfə döyəclədi, səs
verən olmadığını görüb yumruq, təpiyini işə saldı.

44

- Açın qapını, açmasanız, özümə qəsd edəcəm, qanım üstünüzdə qalacaq! Açın!
Qapının o tərəfində sakitlik idi. Bu, onu daha da özündən çıxardı. Zərbələrdən əlləri, ayaqları zoqquldayırdı; ətrafına baxdı,
gözünə dəmir stul sataşdı, əlləri ilə iki ayağından yapışıb onu
bir neçə dəfə dəmir qapıya çırpdı.
Qapının pəncərəsi arxadan səs-küy sala-sala açıldı, nəzarətçinin əyilmiş başı göründü. Heç nə olmayıbmış kimi sakit səslə:
- Sağsan, Bəkirov? - soruşdu.
Tamam fərqli reaksiyaya köklənmiş dustaq özünü itirdi.
- Yox, sağ deyiləm, ölüyəm! - deyə bağırdı; imkanı olsaydı, əlindəki stulu elə balaca deşikdəncə nəzarətçinin təpəsinə çırpardı. Niyə kameraya su ver...
Sözü ağzında qaldı, pəncərə eyni səs-küylə bağlandı. Arxadan nəzarətçinin səsi gəldi:
- Allah rəhmət eləsin!
İndicə nə baş verdiyini tam dərk edə bilmədi, gözlərini döyərək bir xeyli pəncərənin qapalı deşiyinə baxdı. Birdən ayaqlarının sözünə qulaq asmadığını, süstləşdiyini hiss etdi. Stulu
əlindən yerə qoyub üstündə əyləşdi. Bütün bədəni əsəbdən
əsirdi. Beləcə, bir neçə dəqiqə keçdi.
Ümidsizlik və çarəsizlik bütün ruhuna hakim kəsilmişdi. Nə
edəcəyini düşünürdü ki, ağlına gələn qəfil fikirdən səksəndi.
Yox, o, bunu edə bilməzdi! Bayırda gözləyəni, bu həyatda hamıdan çox sevdiyi bir insan vardı, onu taleyin ümidinə tək qoyub gedə bilməzdi. Burada elə bir anı olmurdu ki, onu xatırlamasın, barəsində düşünməsin...
Bu cür düşüncələrdə ikən kranın fısıltısı eşidildi; su gəlməzdən öncə bu cür səslər çıxarmaq kimi adəti vardı. Yerindən tez
qalxıb ona yaxınlaşdı, əlini altına tutdu. Bir neçə saniyədən sonra su gəlməyə başladı. Sevincək ağzını borunun deşiyinə yapışdırıb sudan doyunca içdikdən sonra ovcunu da bir neçə dəfə
doldurub üz-gözünə çırpdı. İmkanı olsaydı, bütün bədənini
kranın altına soxardı.

45

Tez paltarlarını soyunmağa başladı. Alt paltarı nəcisin içində
idi, - sonuncu dəfə böyük tualetə gedəndən sonra koka-kola qabının dibində qalan su arxasını təmiz yumağa yetməmişdi, onu çıxarıb kranın altına atdı. Orasını təmizləməyə kamerada
münasib bir şey olmadığı üçün, özünü birtəhər sıxıb bu gün böyük bayıra da getməmişdi. Suyun gəlməsinə bəndmiş kimi bağırsaqları da həyəcan təbili çalmağa başladılar. Unitaza oturub
özünü ləzzətlə boşaltdı. Xeyli rahatlandı və sakitləşdi; əsəblərinin çox gərilməsinin bir səbəbinin bu bayır problemi olduğunu
düşündü.
“Hədər yerə bu işin görüldüyü məkana mədəniyyət evi demirlər ki!”
Hardansa ağlına gələn bu fikirdən son neçə gündə ilk dəfə
tük basmış sifətinə xəfif təbəssüm qondu. Arxasını yumaq üçün
ayağa qalxıb plasmas qabı götürdü, onu kranın altına təzəcə
tutmuşdu ki, su azalmağa başladı və qəfil də kəsildi. Məyusluğunun həddi-hüdudu yoxdu, hirsindən başını divara çırpmağa
hazır idi. Ağlını itirmiş halda kranı təkrar-təkrar açıb bağladı,
yenə, yenə... Su gəlmirdi ki, gəlmirdi.
Nə edəcəyini bilmirdi. Plasmas qabdakı su ilə birtəhər arxasını yuyub təmizləsəydi, başqa ehtiyacları bir tərəfə, heç əllərini
yumağa su qalmayacadı. Arxasını yumasaydı, bu cür iy verəverə necə oturub-duraydı, yemək yeyəydi, yataydı? Tərslikdən
unitaza da su tökməmişdi, iydən başı çatlayırdı.
Nə edəydi, başına haranın külünü tökəydi?
Beləcə, tumançaq kranın qarşısında gözləməyə başladı. Beş
dəqiqə keçdi, su gəlmədi, on beş, iyirmi dəqiqə...
Vaxt ötdükcə hiss edirdi ki, başı da yenidən çönür. Daha
beşmi, yoxsa on beşmi dəqiqə gözləyib ümidləri tamam öləndən sonra elə lüt-lüt də qapıya yaxınlaşdı. Əyilib stulun ayağından yapışdı, onu yuxarı qaldırıb var gücü ilə qapıya çırpdı.
İkinci... üçüncü... Elə dördüncü zərbəni də endirməyə hazırlaşırdı ki, çəftənin səsi eşidildi, nə baş verdiyini anlayana qədər
qapı cırıltı ilə açıldı.

46

Nəzarətçi bir əlində koka-kola qabı, o birində stulun qıçından yapışmış lüt adama təəccüblə baxa-baxa sakit səslə:
- Bəkirov, sağsan? - soruşdu.
Elə bil var-yoxunu söydülər, əlindəki stulu qəzəblə göyə qaldırmışdı ki, dəmir qapı arxadan örtüldü. Stul zərblə qapıya necə çırpıldısa, oturacağı qırıldı. Bu vaxt qapı yenidən açıldı və
içəri hündürboylu iki maskalı girdi. Onlardan biri ayağını kameraya qoyar-qoymaz “Qudurmusan, ə, küçük!” - deyib sol əli ilə
sifətinin sağ tərəfinə yumruğu necə ilişdirdisə, gözündən qığılçım çıxdı. Əli ilə gözünü tutmağa macal tapmamış ikinci maskalınin qarnına ilişdirdiyi təpikdən “Vay öldüm!” - qışqırıb beton döşəməyə sərildi, bir əli ilə qarnını, o biri ilə sağ gözünü tutub inildəməyə başladı. Arxadan yumşaq yerinə ağır ayaqqabının ucu ilə dəyən zərbədən isə qıvrıla-qıvrıla zarımağa başladı.
Maskalılar otağı tərk etdikdən heç bir dəqiqə keçməmişdi ki,
dəmir pəncərə aralandı. Oradan içəri bir baş boylandı və dəmir
betonun üzərində lüt uzanıb gah zarıyan, gah da inildəyən adama təəccüblə baxmağa başladı.
- Bəkirov, sağsan? - Baş sakit səslə soruşdu.
Səsi eşitmirmiş kimi zarımağında davam edirdı.
- Hazırlaş, görüşə gedirsən. - Baş yox oldu, pəncərə də qapandı.
Zarıltı da, inilti də dərhal kəsildi...

***
Sarının Almaniyaya köçməsinin səkkizinci ayı tamam olmaqda idi. Bura gələndən iki ay sonra Anna ilə toyları olmuşdu; ona qədər qızın evində və faktiki ər-arvad kimi yaşayırdılar. Əsasən, Annanın yaxınlarından, dost-tanışlarından ibarət
təxminən yüz nəfərlik xudmani məclis idi. Burada yaşayan və
onu internetdəki çıxışlarından tanıyan bir neçə azərbaycanlı da
məclisə təşrif buyurmuşdular. Onların çoxu həm də Annanı tanıyırdı. Sarıdan xəbərsiz gəlinlə görüşüb bəyə sürpriz də hazırlamışdılar: həmin vaxt Almaniyada qastrolda olan məşhur müğənnilərin də məclisdə iştirakına razılıqları alınmışdı.

47

Möhtəşəm toy alındı. Anna Azərbaycanda olanda bu ölkənin
milli musiqisinə yiyələnməklə yanaşı, dərnəklərdən birinə yazılmaqla yerli rəqsləri də öyrənmişdi və onları çox gözəl ifa
edirdi. Əvvəlcə almanlar üçün çətin idi, amma məclis qızışandan sonra onlar da bəylə gəlinə və onların azərbaycanlı qonaqlarına qatılıb əcnəbi musiqinin sədaları altında şıdırğı rəqs
edirdilər...
Təzə vaxtlar çox darıxırdı, evlə, dost-tanışla tez-tez əlaqə
saxlayır, saatlarla telefonla danışırdı. Darıxmasın deyə, Anna istirahət günlərini demək olar tamamilə ona həsr edirdi; bir yerdə gəzməyə çıxır, qonaq gedir, səyahətə yollanırdılar. Arvadının təkidilə alman dilini də öyrənməyə başlamışdı; həftədə iki
dəfə kursa gedir, əlavə olaraq, Anna işdən sonra onunla məşğul
olurdu. Dördüncü ay artıq çöldə-bayırda qızsız da çulunu sudan çıxara bilirdi. Evdə isə daha çox azərbaycanca danışırdılar;
arvadının arzusu idi - dili yadırğamasın deyə.
Anna Azərbaycanda olanda yerli mətbəxi də yaxşı öyrənmişdi; hər cür yeməklərindən bişirə bilirdi, o sıradan Sarının
çox sevdiyi plov, dolma, küftə və dovğanı da.
Anna çox yaxşı həyat yoldaşı idi, ərini də çox sevirdi.
Bir gün Sarı evə gələndə arvadını çox həyəcanlı gördü. Nə
baş verdiyini soruşanda üzündən xoşbəxtlik yağan qadının
“Həkimə getmişdim, uşağımız olacaq!” cavabını eşidəndə fərqli hiss keçirdi. Sevinməkdən daha çox, məyus oldu, özü də səbəbini bilmədi. Amma bunu arvadına hiss etdirmədi, xəbərdən
çox xoşbəxt olduğunu nümayiş etdirməyə çalışdı...

***
Gözünü açanda saatı bilmək üçün əlini sağ tərəfə uzadıb
barmaqlarını işə saldı. İndi bu işi daha ustalıqla görə bilirdi.
Yeddiyə təxminən beş-on dəqiqə qalırdı; yataqdan durmaq
üçün çox tez idi. Mədəsi acından zoqquldayırdı, susuzluq da
xroniki dərd kimi o biri tərəfdən güc gəlirdi.

48

Özünü yenidən yuxuya verməyə xeyli cəhd etsə də, bir şey
alınmadı. Yerindən qalxdı, indi yolu tanıyır, divarlara toxunmadan da sərbəst hərəkət edə bilirdi. Tualetə keçdi. Əslində,
buralıq bir işi yoxdu; nə yeyib, nə içmişdi ki, çölə də nəsə ötürəydi; amma vaxtı öldürmək lazım idi. Qapağı qaldırıb, iy vurmasın deyə, tez də dalını oturacağa yapışdırdı. Xeyli gücənsə
də, bir neçə səsdən başqa bağırsağından bir şey çıxmadı.
Fikirləşdi ki, nə yaxşı ki, buranı gec tapıb, yoxsa tamam susuz qalacaqdı. Düzdür, özünü dəhlizdə boşaltdığına görə oralar
üfunət qoxuyurdu, amma əvəzində, indi stəkan yarımdan çox
əlavə su ehtiyatına malik idi. Unitazda qalmış sidiyin iyindən
yaxa qurtarmaq üçün suyu boşaltdığına görə isə özünü çox qınayırdı; o cür israfçılıq etməsəydi, bəlkə də, bir neçə günlük su
ehtiyatı idi...
Məyusluq ona elə bərk güc gəldi ki, qalxıb, “İçinə pox olsun!” - deyib qapağı acıqla çırpdı, oranı tərk edib mətbəxə doğru yön aldı.
Bir ovucluq düyü ehtiyatı hələ toxunulmamış qalırdı. Onu
boşqablardan birinə tökdü, unitazdan yığdığı suyun yarısını
üzərinə əlavə edib yenidən yatağına qayıtdı.
Barmaqlarının köməyilə saatı yenidən yoxladı: yatağa dönməsindən iki saatdan çox keçmişdi. Daha səbri çatmadı, qalxıb
mətbəxə döndü, əli ilə düyüləri yoxladı, xeyli şişmişdilər. Buna
sevinsə də, suyu tamam canlarına çəkmələrinə məyus oldu. Su
ehtiyatından qalanı çox az idi, ona toxuna bilməzdi.
Elektrik çaydanını yoxlamışdı, işləyirdi. Düyüləri ehtiyatla
içinə boşaltdı, çaydanı cərəyana qoşub qulağını aparata yaxın
tutdu. Az keçmiş əvvəlcə fısıltı, sonra isə pıqqıltıya oxşar səslər
eşidilməyə başladı. Suyu az olduğu üçün düyünün də, çaydanın da yana biləcəyindən ehtiyatlanırdı. Beləcə, bir neçə üzücü
dəqiqə keçdi, yanıq iyi burnuna dəyən kimi cəld aparatı cərəyandan ayırdı.
Çaydanın soyumasını gözləməyə səbri çatmadı, içindəki düyüləri ehtiyatla boşqaba boşaltdı; aclıq o qədər güc gəlmişdi ki,

49

bir neçəsini qaynar-qaynar barmaqları arasına alıb ağzına atdı.
Tam bişməsələr də, yumşalmışdılar. O, indi bu yarıbişmiş, dadsız-duzsuz düyünün hamısını birnəfəsə ləzzətlə içəri ötürərdi.
Amma nəfsinə güc gəlməli idi. Düyülərdən bir neçəsini ağzına
atıb uzun-uzadı çeynədi; bu anda ən böyük arzusu bu həzz
prosesinin mümkün qədər çox uzanması idi.
Nə qədər özünü saxlamağa çalışsa da, qab yarı olmuşdu.
Ağlından onu kiminsə oğurlaya biləcəyi fikrinin keçməsindən
az qala dəli olacaqdı. Qalxıb qalan yeməyi dolablardan birində
gizlətdi...

***
Türkiyədə hakim partiyanın təşəbbüsü ilə parlamentli idarə
üsulundan prezident idarəçiliyinə keçidi nəzərdə tutan Ana Yasa dəyişiklikləri ilə bağlı referenduma hazırlıq gedirdi. Rəy sorğularına görə, Almaniyada yaşayan üç milyon yarımlıq türk icmasında dəyişikliklərin tərəfadarları əleyhinə olanları xeyli üstələyirdi. Bu, həmin dəyişiklikləri, əhalisinin xeyli hissəsinin vətəndaşı olduğu ölkədə - burada yaşayan türklərin çoxunun ikili
vətəndaşlığı vardı, - demokratiya üçün təhlükə görən alman toplumunu və idarəçilərini narahat edirdi: orada güclənən bir sıra
təhükəli meyllərin həmin insanların vasitəsilə buraya transferi təhlükəsi vardı.
Ölkənin müxtəlif şəhərlərində dəyişikliklərə həm dəstək,
həm də etiraz edənlərin kütləvi aksiyaları keçirilirdi. Yerli hakimiyyət qurumları Türkiyədəki siyasi mübarizənin Almaniyaya
keçməsindən və bir neçə milyonluq türk icması daxilində qarşıdurmaya gətirə biləcəyindən narahat idi və ciddi təhlükəsizlik
tədbirləri görürdü. Kütləvi çıxışlarda üstüörtülü millətçilik, türkçülük, dinə, o cümlədən Osmanlı dövrünə qayıdış notları teztez səslənirdi ki, bunlar əks effekt verə, ölkədə irqçiliyin, milli,
dini zəmində qarşıdurmanın güclənməsinə təkan verə bilərdi.
Baş verənləri təkcə türk icmasının məsələsi kimi deyil, həm də

50

ölkədə demokratiya üçün təhdid kimi dəyərləndirənlər və bundan rahatsız olanlar az deyildi.
Bunları nəzərə alan yerli hakimiyyət qurumları Türkiyənin
iqtidar partiyasını təmsil edən yüksək ranqlı siyasilərin Almaniyadakı türklərin dəyişikliklərə dəstək məqsədilə keçirmək istədikləri toplantıda iştirakına yox demişdi. Bu cavab aranı qatmış, iki ölkənin rəhbərliyi arasında gərginliyə, qarşılıqılı ittihamlara yol açmışdı.
Qarşıdan gələn şənbə günü “xeyr”çilərin Türkiyənin Almaniyadakı Səfirliyi qarşısında toplantısı nəzərdə tutulmuşdu.
Toplantı öncəsi sosial şəbəkələr üzərindən “əvət” tərəfdarlarına
belə bir məzmunda çağırış yayıldı.
“...Türkiyənin dövlət rəhbərləri, nazirlər də daxil, hakimiyyət partiyasına mənsub türk siyasətçilərin Almaniyada yaşayan
türk seçiciləri ilə bir araya gəlməsinin qadağan edilməsi heç bir
hüquqa və məntiqə sığmır. "Xeyr" kampaniyası tərəfdarlarının
müxtəlif tədbirlər keçirməsinə icazə verilirkən, Ana Yasaya dəyişiklikləri dəstəkləyənlərin nədənsə eyni haqqı tanınmır. Alman mediası və siyasətçiləri Türkiyədə toplaşma azadlığına
qəsdlər barədə iddialar irəli sürürkən, özləri ölkələrində türk siyasətçilərinin öz vətəndaşları və vətənsevərləri ilə toplantı keçirməsinə izn vermədilər. Daha da pisi, uzun illərdir Türkiyəni
hədəfə alan əsas terror təşkilatının və ölkəmizin digər düşmənlərinin, təkcə "xeyr" kampaniyasını dəstəkləmək üçün deyil,
həmçinin öz terrorçu ideologiyalarını və fəaliyyətlərini qanuniləşdirmək məqsədilə təbliğat aparmaq üçün açıq toplantılar
keçirib və böyük salonlarda yığıncaqlar təşkil ediblər. Şənbə günü Türkiyəni sevməyən qüvvələr ölkəmizin Almaniyadakı böyük elçiliyinin qarşısında növbəti təxribat yönlü toplantısını
keçirməyə hazırlaşır. Biz dinindən, dilindən, kimliyindən asılı
olmayaraq Türkiyəni sevən hər kəsi həmin qüvvələrin sabah
böyük elçiliyimizin qarşısında keçirməyi nəzərdə tutduğu tədbirinə etiraz etmək üçün eyni məkanda toplaşmağa dəvət edirik. Tanrı türkü qorusun!”

51

Bu çağırışın mətnini Almaniyada yaşayan çox sayda azərbaycanlılar da paylaşıb həmvətənlərini “türk qardaşlara dəstək
vermək üçün” həmin toplantıya səsləyirdilər. Onların arasında
xeyli siyasi mühacir vardı. Sarı da bu sırada idi...

***
Qaraya kiminlə görüşə getdiyini deməmişdilər. Soruşsa da,
“yerində bilərsən” cavabını vermişdilər.
Onu iki nəfərlik boş kameralardan birinə apardılar. Heç kimin yaşamadığı kamerada yuyunmaq üçün ayrıca yer var idi;
bu iş üçün ona on dəqiqə vaxt verildi.
İçəridə duş, sabun, şampun, hətta can kisəsi vardı. Krandan
həm soyuq, həm də isti su gəlirdi; təzyiqi də lap evlərindəki kimi idi. Həbs olunandan ilk dəfə idi ki, vücudu isti su görürdü.
Bu istidə az qala qaynar suyun altına girib gah sabunlanır, gah
şampunla başını təkrar-təkrar yuyur, gah da kisələnirdi. Şırhaşırla üstünə tökülən suyun və onun gətirdiyi təmizliyin dadını
çıxara-çıxara hərdən ona elə gəlirdi ki, baş verənlər yuxudur. O,
bu röyanın bitməsini heç istəmirdi.
- Bəkirov, sağsan? Çıx daha, kurortda deyilsən!
Duşun altından elə əhvalla çıxdı ki, sanki dar ağacına yollanırdı.
İnzibati binaya yol həyətdən keçirdi. Bu müddətdə ilk dəfə
idi ki, ayağı torpağa dəyirdi. Təzə paltarda və həm də təmiz bədənlə özünü quş kimi hiss edirdi. Yol boyu ağaclara, güllərə,
uçuşan quşlara elə maraqla tamaşa edirdi ki, sanki onları həyatında ilk dəfə idi görürdü. Həyatın, azadlığın necə gözəl bir
nemət olduğunu düşündü, bunu çox gec dərk etdiyinə görə
özünü qınayırdı; azadlığın dadını çıxarmaq üçün ona Tanrı bir
daha şans verəcəkdimi, bilmirdi. Özü də hiss etmədən nəzərləri
ümidlə göylərə dikildi. Qaynar günəş gözlərini yandırdı.
Yolda nəzarətçidən hara getdiklərini soruşdu.
- Qəbula. - Cavab qısa oldu.

52

- Kimin qəbuluna? - Marağı güc gəldi.
- Sənə deməyiblər ki, burda nə qədər az danışsan, başın bir o
qədər dinc olar?!
Söhbət bununla da bitdi.
İkinci mərtəbədə üstündə “Rəis müavini mayor Qədir Nəsirov” yazılan otağın qarşısında dayandılar.
- Bayaq dediklərim yadında qaldı da, - onunla üz-üzə dayanan
nəzarətçi yoldakı söhbətə qayıtdı, - nə qədər az danışsan, o qədər
xeyrinədi. Yalnız söz soruşanda cavab verirsən, sualları ancaq sənə
verə bilərlər. Bir də, burda olduğu müddətdə adamın üz-gözündə,
bədənində peyda olan xəsarətlər, yaralar bilirsən də nədən olur? Cavabı gözləmədən özü cavab verdi. - Yıxılmaqdan! Anladın da,
nə deyirəm?!
Dustaq dinməzcə başı ilə təsdiqlədi.
Müdir müavininin otağında, gözlədiyinin əksinə, onu mülki
geyimli şəxs qarşıladı. Bu adam rəis müavini deyildi, mayoru
karantin vaxtı onların kamerasına gələndə görmüşdü - orta yaşlı, idman bədənli, yekəpər və qaba birisi idi. Dəyirmi masanın
arxasında oturmuş bu adamsa daha yaşlı idi, orta boyu və kübar görkəmi vardı. Həmin şəxs onu görcək ayağa qalxıb qarşısına gəldi, əl verib görüşdükdən sonra nəzakətlə otaqda qarşıqarşıya qoyulmuş iki kreslodan birində yer təklif etdi; tərəddüd
etdiyini görüncə yaxınlaşıb əlini ehmalca çiyninə qoydu.
- Xahiş edirəm əyləşin, Qara bəy, özünüzü də rahat hiss edin.
Bura düşdüyü gündən ilk dəfə idi ki, onunla ”siz”lə danışırdılar. Üzündən alicənablıq yağan bu adama ürəyində minnətdarlıq edib əyləşdi. Şəxs də keçib qarşıdakı kresloda özünə yer
elədi.
- Gözünüzün altına nə olub? - İri və qonur gözlərini azacıq
qıyıb narahat olurmuş kimi soruşdu.
- Yıxılmışam...
- Təəssüf edirəm, - mülki şəxs başını buladı, - bir az ehtiyatlı
olun, biz sizin sağlamlığınıza görə məsuliyyət daşıyırıq. - Qarşısındakı kağızların arasından birini çıxardı. - Vəkil verilməsi ba-

53

rədə ərizənizlə bağlı sizi dəvət etmişik. Sizə şad xəbər vermək
istəyirəm, müraciətiniz artıq təmin olunub, bu gün vəkil sizinlə
görüşəcək. Bu başdan ümid vermək istəmirəm, amma onu deyim ki, bəxtiniz gətirib, vəkiliniz ölkədə barmaqla göstərilən peşəkarlardandı. Özü də, təkcə işini yaxşı bilmir, həm də çox vicdanlı və mübariz insandı, tezliklə özünüz də şahidi olacaqsınız.
Xoş danışıqdan ürəklənən dustaq “Siz kimsiniz ki?” sualını
verməkdən özünü güclə saxlaya bildi; nəzarətçinin artıq suallar
verməmək barədə xəbərdarlığı qarşısını kəsdi.
- İşinizlə diqqətlə tanış olmuşam, nə gizlədim, çox da asan
gəlmədi mənə. Amma sizə yardımçı olmaq da istəyirəm. Sizin
kimi ağıllı, vətənini, dövlətini sevən gənclərin yeri bura deyil.
Hər kəs səhv edə, yanlış addım ata, hətta səhv yola düşə bilər.
Ağıllı o adamlardı ki, səhvlərindən nəticə çıxarır. Sizi də elələrindən sayıram, Qara bəy. - Ara verdi. - Yeri gəlmişkən, şəraitiniz necədi?
Hələ ki, eşitdiklərini tam həzmdən keçirməkdə çətinlik çəkən dustaq üçün bu sual gözlənilməz oldu, özünü itirdi, bilmədi nə cavab versin.
“Ola bilsin, məndən söz alır”, - düşünüb:
- Pis deyil... - cavabını verdi; amma nə fikirləşdisə, tez də
dediyinə düzəliş etdi. - Yaxşıdı, heç bir şikayətim yoxdu.
Mülki şəxs gülümsündü.
- Deyəsən, kameranızda su problemi olub. Xəbər tutan kimi
tapşırıq verdim, artıq aradan qaldırıblar. Hər bir dustağın qayğısına qalmaq bizim borcumuzdu, - gülümsündü, - bəzilərinin isə xüsusilə. Çox yaxın zamanda sizi başqa, daha yaxşı şəraiti olan kameraya köçürəcəklər. Orada tək olmayacaqsız... - ciddiləşən kimi
oldu, - yoxsa tək qalmaq istəyirsiz?
Qara eşitdiklərindən elə duyğulanmışdı ki, qarşısındakı adamın ayaqlarına düşməyə hazır idi.
- Heç bilmirəm sizə necə təşəkkürümü bildirim... - Çəkinəçəkinə davam etdi: - Tək qalmaq istəmirəm... Başqa kameraya
köçürülmək mümkün olsaydı, sizə çox minnətdar olardım.

54

Bu zaman masanın üstündəki telefona zəng gəldi. Mülki geyimli şəxs dəstəyi qaldırdı, ona nəsə dedilər, təşəkkür edib dəstəyi yerinə qoydu.
- Minnətdarlıq etməyin, lütvən, borcumuzdu. İndicə mənə
məlumat verdilər ki, vəkiliniz də artıq sizi gözləyir. Sizinlə söhbət etmək çox xoşdu, amma getməyiniz lazım. - Dustaq ayağa
qalxanda o da qalxdı, əlini uzatdı. - Tanışlığımıza şadam, Qara
bəy. Ümid edirəm bu, son görüşümüz deyil, çalışacam imkan
tapan kimi sizə yenə baş çəkim. Amma bu arada hər hansı
probleminiz olarsa, nəzarətçilər vasitəsilə müdiriyyətə bildirməyiniz yetər ki, mənə çatdırsınlar.
Dustaq istədi desin ki, nəzarətçilər onu saya salmırlar, amma
dilini saxladı; bunun onun ziyanına ola bilməyəcəyinə əmin deyildi. Qarşısındakı şəxs sanki onun fikirlərini oxudu:
- Həbsxana rəhbərliyindən xahiş etmişəm ki, sizin xahiş və
müraciətlərinizi dərhal mənə çatdırsınlar, - çoxmənalı gülümsündü, - sizə də dostyana tövsiyəm budur ki, onlarla münasibəti yaxşı saxlamağa çalışasınız...
Qara otaqdan minnətdarlıq duyğusu ilə çıxdı...

***
Hər gün ayılanda əli ilə saata baxırdı. Son günlər onun yardımı olmadan da günün hansı hissəsi olduğunu təxmin edə bilirdi. Sübh olduğuna saat əqrəblərinin köməyilə bir daha əmin
olduqdan sonra cibindən çıxardığı boş kibrit qutusuna daha bir
yumru kağız əlavə etdi; hər günü yola verdikcə haradansa əlinə
keçmiş dəftər vərəqindən çırdığı kağız qırıqlarından birini
yumrulayıb qutunun içinə salırdı.
Növbəti yumrunu əlavə etdikdən sonra qutunu ovcuna boşaldıb oradakıları bir də saydı. Bu hesablama üsulunu kəşf edənə qədər, təxmininə görə, daha iki ya üç gün burada olmuşdu;
başqa sözlə, səkkiz ya doqquz gün idi ki, buradaydı.
Su ehtiyatı tükənməkdə idi. Aftafadakı sudan bir neçə qur-

55

tumluq qalmışdı. Gün ərzində ona bir neçə dəfə yaxınlaşsa da,
hər dəfə də ehtirasına güc gəlib geri qayıtmışdı. Yalnız yanğısı
dözülməz həddə çatanda iki və ya üç kiçik qurtum almaqla kifayətlənirdi. Getdikcə qurtumların sayını da azaltdı. Bu ehtiyatı
qurtarandan sonra unitazdan yığdığı, yarısına düyü bişirdiyi
suyun ümidinə qalacaqdı.
Aclıq da güc gəlməyə başlamışdı. Son günlər beynində ancaq bir fikir fırlanırdı: su və yemək. İndi hətta korluğuna belə,
onların yoxluğu qədər üzülmürdü. Yemək istəyi o qədər güclü
idi ki, kənara atdığı çürük kartofları da yenidən bir yerə yığıb
hərdən ağıza gələn yerlərindən bir-iki diş vurmaqla mədəsini
aldatmağa çalışırdı. Axırıncı çürük kartofun axırına srağagün
tezdən çıxmışdı.
Mədəsi acından sıyrılırdı. Dünən yatmazdan öncə ağzına aldığı iki qurtum suyun üzərində idi. İndi də yuxusu gəlirdi; bu,
o deməkdi ki, azı, on, on iki saat keçib.
Çarpayıda kor gözlərini tavana dikib yarıhuşsuz uzanmışdı
ki, qulağına yenə həmin ciyilti səsi gəldi. Bu səs son bir neçə
gün idi peyda olmuşdu. O, nə idisə, bir neçə dəfə yatan və ya
yarıhuşsuz döşəmədə uzandığı vaxt ona lap yaxınlaşmış və hətta bədəninin ayrı-ayrı hissələrinə toxunuşunu da hiss etmişdi;
amma hər dəfə də, bu baş verəndə əl-ayağını tərpədib, “kiş!”,
“rədd ol burdan!” deyə səs çıxaran kimi qaçıb gizlənir, bir müddət sonra yenidən ciyiltisi eşidilirdi. Əvvəl fərqinə varmamışdı, amma indi siçan yoxsa siçovul olduğunu, onun ya da onların bura necə düşə biləcəyi barədə tənbəl-tənbəl düşünməyə başladı.
“Yeməyə bir şey olmadığı halda, bunların burda nə işi var?”
Lap yaxınlığında idi, hətta ona elə gəldi ki, ayaqlarına toxundu. Bu təmasdan əti ürpəşən kimi olsa da, tərpənməyə heyi olmadı. Siçovul olarsa, bədəninin hansısa hissəsini gəmirə biləcəyini düşündü; bu barədə haradasa oxumuşdu. İçindən qorxuya
oxşar nəsə bir hiss keçdi, amma sıradan çıxmış sinirləri qorxu
deyilən şeyə reaksiya verəcək halda deyildilər.

56

Ümidsizlik biganəliyə qarışıb getdikcə ruhuna daha çox hakim kəsilməkdəydi. Axır günlər ölüm barədə tez-tez düşünürdü. Amma kim olduğunu, başına nə gəldiyini bilmədən tanımadığı bu yerdə təklikdə ölməyi heç istəmirdi. O, indi korluğu,
hələ üstəlik, ölümü ilə də barışmağa hazırdı, təki, buradan çıxıb
adamların içində öləydi. Onun da yəqin ki, kimsəsi vardı - atası, anası, sevgilisi, arvadı... Kimi isə olmalıydı. Bunları bilməmiş
ölmək istəmirdi. Yaddaşını çox çək-çevirə salır, oyaq və hətta
yarıhuşsuz vaxtlarında da beyni bu suallara cavab axtarışında
rahatlıq tapa bilmirdi. Amma bütün cəhdləri əbəsdi...
Qəfil onu sağ ayağının üstündə hiss etdi. Çox da böyük deyildi, yəqin, siçandı, - deyə düşündü. Canlı bir anlığa dayandı,
ciyildəyib ehtiyatla daha bir neçə addım atdı, narahat ola biləcəyi bir şey hiss etməyib irəliləməkdə davam etdi. Budur, indi
də qarnına tərəf adladı. Orada dayanıb köynəyinin alt düyməsini didişdirməyə başladı; görünür, onu dişinə vurub yeməli
olub-olmadığını yoxlayırdı.
“Bu da mənim kimi acdı yəqin!”.
Siçan düyməni boş verib bir neçə addım da irəlilədi.
“Rədd ol burdan, murdar, indi səni vurub əzəcəm!”
Beynindən keçən bu fikri dilinə gətirməyə macal tapmamış
qəfil ağlına gələn başqa bir fikirdən əvvəlcə dəhşətə gəldi, amma bir anın içindəcə sifəti dəyişdi, kor gözlərinə sanki işıq gəldi. Nəfəsini içinə çəkib qurudu. Üstündəki məxluq bir neçə addım
da irəlilədi. Köynəyin yuxarı düymələri açıq idi, sinəsinə tərəf addımlayıb, düymələrdən birini dişləri ilə dartışdırdı, yeməli olmadığına əminlikdən sonra başını köynəyin içinə saldı; görünür, içəridə nə olması ona çox maraqlı gəldi, ola bilsin, tərə hopmuş ətin
iyi idi heyvanı cəlb edən.
Bayaqdan tərpənməyə belə heyi olmayan adama qəfildən elə
bir güc gəldi ki, bütün qüvvəsini sağ əlinə verib yumruğunu
zərblə sinəsinə endirdi. Köynəyin altından çıxan bərk ciyilti səsilə eyni vaxtda nəsə bədəninə yapışdı. Tez onu götürüb barmaqları ilə ora-burasını yoxladı və dişə gələ biləcək hissəsini ac-

57

gözlüklə didişdirməyə başladı. Canlı hələ ölməmişdi, dişləri ilk
dəfə ətinə keçəndə yavaşdan ciyildəyib barmaqları arasında çırpınan kimi oldu. Şikarının əlindən çıxa biləcəyi qorxusundan
bir əli ilə baş, o biri ilə quyruq tərəfindən möhkəm yapışıb dişinə gələn ətdən daha böyük hissəni qopardı; ilk tikələri əməllibaşlı çeynəmədən az qala diri-diri uddu. Nə yediyini kor gözlərinin qabağına gətirəndə ilk anda ödü az qala ağzına gələcəkdi,
amma bu hiss tez də keçdi: aclıq ona elə güc gəlmişdi ki, normal insana xas bütün başqa hisslər qarşısında acizdi.
Ət hissəsini didişdirib içalata çatanda kənara tulladı. Siçanın
qanına və içinin zir-zibilinə bulaşmış əllərini şalvarına, döşəməyə, divara sürtməklə təmizlədi.
Gözlərinə işıq gəlmişdi...

***
Anna “xeyr” tərəfdarlarının toplantısına qatılmaq üçün səhər tezdən Türkiyə Səfirliyinin qarşısında idi. Burada xeyli
adam yığışmışdı. Yaxınlıqda çox sayda polis maşınları və polislər keşik çəkirdilər. Etirazçıların əllərində “Tək adama xeyr”,
“Diktatora təslim olmayacağıq”, “Xeyr, biz qazanacağıq”, “Tək
adamlı idarəçiliyə, asılı məhkəməyə, partiya dövlətinə, başqanlığa xeyr”, “Demokratik cümhuriyyət və ortaq vətən üçün
xeyr” kimi şüarlar yazılmış plakatlar vardı. İzdiham arada onları bir ağızdan və ucadan səsləndirirdi.
Tədbirin başlanmasına iki-üç dəqiqə qalmış Səfirliyin sağındakı gen küçədən əllərində Türkiyə bayraqları tutmuş, “Sevdam millət, qərarım əvət”, “PKK, FETÖ xeyr deyir, biz də ona
görə, əvət deyirik”, "Türkiyəni sevirəm, cümhurbaşqanlığı sisteminə əvət deyirəm”, “Millət üçün, dövlət üçün, cümhuriyyət
üçün əvət” şüarları səsləndirə-səsləndirə irəliləyən izdiham Səfirliyə tərəf yön aldı. Onları görcək binanın önündəki izdihamdan etiraz qışqırtıları, fit səsləri eşidilməyə başladı.
Polislər buna hazırmış kimi dərhal iki etirazçı kütlə arasında

58

keçilməz canlı sədd yaratdılar. Hər iki tərəfdən qışqırıq, qarşılıqlı ittiham, söyüş və hədə-qorxu səsləri bir-birinə qarışdı.
Anna sakitcə durub baş verənləri seyr edirdi. Birdən baxışları orta cərgələrdə əlində Azərbaycan bayrağı tutmuş bir gəncə
sataşanda əvvəlcə gözlərinə inanmadı, yanıldığı ümidilə bir də,
bir də diqqətlə baxdı. Yox, gözləri onu aldatmırdı, bu, o idi...
Həmin gün Sarı evə çox gec gəldi. Yorğun görünürdü. Anna
yeməyini bitirməsinə imkan verib söhbəti açdı.
- Səni mitinqdə gördüm, Sarı.
- Sən də ordaydınmı, Anna, - ərinin yorğun sifəti işıqlandı, necə olub ki, mən səni görməmişəm?! Getmək fikrində olduğunu desəydin, bir yerdə gedərdik. Amma möhtəşəm alındı dirənişimiz! - Yorğun-arğın adama sanki yeni enerji, güc gəlmişdi. Səslərini əməlli-başlı batırmışdıq, polislər imkan versəydilər,
yaxşıca dərslərini də verərdik. - Sanki kimlərisə əzişdirməyə hazırlaşırmış kimi yumruğunu havada oynatdı. - Fikir verdinmi,
qorxudan polislərin arxasında necə gizlənmişdilər.
- Hər şeyi yaxşı görürdüm, Sarı, - Annanın çöhrəsindən xəfif
təbəssüm keçdi, - çünki mən də onların arasında idim.
- Səən?... - Ərinin təəccübdən gözləri bərəldi. - Sən Türkiyənin düşmənlərinin arasında idin?
- Düşmən?! - Bu dəfə Anna təəccübünü gizlətmədi. - Sənə nə
olub, Sarı? Nə vaxtdan etiraz edənləri düşmən saymağa başlamısan?
- Nəyə etiraz edirlər ki, Anna?! Bütün bu etirazları təşkil
edənlər də, səfirliyin qarşısındakı o adamların əksəriyyəti də
Türkiyənin güdrətli, dünyada söz sahibi olmasını istəməyən
türk düşmənləri, ya da qarışığı olan milli satqınlardı!
Son söz qadını tutdu, amma təmkinini qorumağa çalışdı.
- Mən türkün düşməni deyiləm, Sarı, əksinə, mən Türkiyəni
və türkləri çox sevirəm, çoxlu dostlarım var bu ölkədə. Səfirliyin önünə də son illər orda güclənməkdə olan diktatura meyllərinə və bunu yeridənlərə etiraz etmək üçün getmişdim. Başqaları da mənim kimi. Çünki biz də Türkiyənin güclü olmasını is-

59

təyirik. Amma yanaşmalarımız fərqlidi. Bir də ki... - ara verdi,
deyib-deməməklə bağlı tərəddüd etdiyi hiss olunurdu, - ordakı
türklər satqındılarsa, onda belə çıxır ki, sən də...
- Anlamadım... - Sarı tutuldu; arvadı sözünü bitirməsə də,
onun nə demək istədiyini anlamaq üçün elə də böyük ağıl lazım deyildi, o isə özünü ağılsız saymırdı.
- Oradakı etirazçı türklərin əksəriyyəti repressiyalardan qaçıb bura sığınanlardı. Sən də eyni səbəbdən öz ölkəni tərk etmisən, burdakı verilişlərin də hökumətin əleyhinə etiraz və çağırışlarla doludu. Eyni məntiqlə sən də satqın olmalısan onda...
Eşitdikləri Sarını bu dəfə daha möhkəm tutsa da, yenə pərtliyini gizlətməyə çalışdı.
- Bağışla, amma müqayisən çox uğursuzdu, tamam fərqli
durum və şərtlərdi!
- Elə də ciddi fərq görmürəm. Oranın həbsxanaları fərqli düşündüklərinə görə repressiya olunanlarla doludu. Hətta düşünürəm ki, bir çox məsələlərdə durum sizdəkindən xeyli pisdi...
- Səninlə razılaşa bilmərəm, amma tutaq ki, sən deyənlər
doğrudu, qoy gəlib sözlərini desinlər də, niyə buna imkan verilməsin ki? Nə oldu bəs sizin o, ağızdolusu danışdığınız demokratiyanız, hər zaman qürrələndiyiniz söz azadlığınız?!
- Öz ölkəsində insanların söz demək haqqını ən iyrənc üsullardan yararlanmaqla pozan biriləri başqa bir ölkədə özlərinə
yönəlik bunu nə haqla tələb edə bilirlər, Sarı? O adamlar hansı
dəyərləri burda təbliğ etmək istəyirlər, anlat mənə, lütvən. Onlara dəstək verənlər həmin o dəyərləri bölüşürlərsə, niyə öz ölkələrini tərk edirdilər və ya nədən geri dönmürlər?!
- Qayıdanlar da var, qalanlar da. Bir də ki, öz ölkəsini tərk
edən dünyada nə qədər insan var, hamısı bunu təqib səbəbindən etmir ki. Başqa səbəblər də ola bilir.
- Ola bilir. Amma söhbət bir neçə milyondan gedir və ən maraqlısı, ölkəni tərk etmək istəyənlərin sayı da azalmır. Bu qədər
insan vətənini niyə tərk etmək istəsin ki? Cavabı çox sadədi, əksəriyyət başını götürüb qaçır.

60

- O bir neçə milyonun böyük bir hissəsi bura nə indi köçüb,
nə də on, on beş il əvvəl. Çox-çox öncə və sənin dediyin kimi,
başlarını götürüb bura qaçıblarsa da, buna görə məsuliyyəti indikilərin boynuna yıxmaq nə dərəcədə ədalətlidi? Sən qərəzlisən, Anna!...
Həmin gün evlilik həyatı dövründə ilk gecə idi ki, ərlə arvad
ayrı-ayrı otaqlarda yatdılar...

***
Anna səhərlər işə gələndə öz ölkəsinin gündəminə nəzər salmaqla yanaşı, imkan olduqca iki ilini keçirdiyi ölkədə baş verənlərlə də maraqlanırdı. Bu, həm də azərbaycan dilini yadırğamamasına kömək edirdi. Bu gün ölkə saytlarının əksəriyyəti əri
ilə bağlı bir məlumatı günün əsas hadisəsi kimi yaymışdılar.
Xəbər hüquq-müdafiə təşkilatlarından birinin məlumatına əsaslanırdı. Bildirilirdi ki, bir müddət öncə rayon polis idarələrindən birinin rəisi xaricdə siyasi mühacirətdə olan Sarı Cəfərlinin
yaxın qohumlarından bir neçəsini quruma çağırrıb, onlara hədə-qorxu gəlib ki, “öz itlərinə yiyə dursunlar”. Çağırılanlar nə
qədər and-aman etsələr də ki, onların Sarı ilə heç bir əlaqələri
yoxdur, bu adamın fikirlərini bölüşmürlər və qohum kimi ondan imtina ediblər, rəisin son sözü bu olub: “O gədə iftiralarına
son qoymasa, hamınız üçün pis qurtaracaq!”
Sarı çıxışlarını dayandırmadığı üçün iki gün öncə anasını polisə dəvət edib yaşlı qadını dörd saat ac-susuz orada saxlayıblar; onun qarşısında daha sərt tələb qoyublar və xəbərdarlıq
ediblər ki, oğlu özü könüllü ağzını yummasa, bunun başqa yolunu tapmalı olacaqlar. Bərk qorxuya düşən xəstə qadının axşam halı pisləşib, evə həkim çağırmalı olublar.
Həmin vaxt yığışıb mühacirin evinə gedən qohumlar arasında qəzəbliləri də olub. Sarının əmisi özünü xüsusilə aqressiv
aparıb; yatağa düşmüş qardaşı arvadından tələb edib ki, oğluna
ağıl qoysun, ona çatdırsın ki, “əgər belə ürəkli idisə ölkədən ni-

61

yə qaçırdı, elə o dediklərini burada danışardı da”. Çıxanda da
arvada beləcə də deyib: “Oz küçüyünə tapşır ki, dilini bir yerinə soxsun, yoxsa gəlib nemeslərin içində onu təpiyimin altına
salıb itin balası kimi əzişdirəcəm!”
Ana həmin gün axşam bu söhbəti ağlaya-ağlaya oğluna danışıb və ona yalvarıb ki, barı, bu arada sakit dursun. Telefon danışığından iki saat sonra Sarı internet üzərindən yayımlanan
“Xilas” adlı proqramında yenidən od püskürüb:
“...Mənim anam da daxil, bütün qohum-əqrəbamı həbs etsəniz belə, yenə də əqidəmdən dönən deyiləm, nəslim-kökümdə
sonuncu adama qədər hamını qırsanız da, tutduğum haqq yolundan geri çəkilmə yoxdur...”
Anna həmin çıxışa səhər işdə qulaq asanda iki yüz min baxış
sayı vardı. İş günü başa çatana yaxın xəbərlərə göz gəzdirəndə
ərinin bacısı oğlunun həbsi barədə məlumatı gördü; iyirmi bir
yaşlı gənci küçə ilə gedəndə saxlayan polislər cibində beş qram
narkotik aşkarlamışdılar.
Qadın işdən evə dönəndə gözlədiyinin əksinə, ərini məyus
görmədi. Hətta ona elə gəldi ki, üz-gözündə gizlətməyə çalışdığı bir məmnunluq var.
Söhbəti əri özü açdı.
- Anna, xəbərin var, mənim bacım oğlunu bu gün həbs ediblər. Polislər küçədə cibindən narkotik tapıblar. Uşaq heç siqaret
də çəkmir... Hamısı mənə görədi. Gücümü hiss ediblər, ona görə, qorxmağa başlayıblar məndən, onlar üçün əməlli-başlı başağrısına çevrilmişəm! Əvvəl qəzetlərdə, televiziyalarda söyürdülər, indi qohumlarımı tuturlar. Amma nahaq əziyyət çəkirlər,
bu gün səhərki çıxışımda da dediyim kimi, hətta bütün qohuməqrəbamı repressiya etsələr belə, yenə yolumdan dönən deyiləm. Mənim çıxışlarımı yüz minlərlə izləyir, dünənki çıxışıma
isə artıq dörd yüz mindən çox adam baxıb... Sən de, mən necə
geri çəkilə bilərəm, Anna və bu, qorxaqlıq olmazmı mənim tərəfimdən?! İnsanlar məni qəhrəman kimi qəbul edirlər, onların
üzünə necə baxa bilərəm yolun yarısından dönsəm?!

62

- Sən özün də belə düşünürsənmi, Sarı? - Anna təmkinli
olacağına özünə söz vermişdi.
Sual ərin xoşuna gəlməsə də, özünü sındırmadı.
- Niyə də yox?! Mənim dilə gətirdiyimi deməyə cəsarəti çatan nə qədər adam var ki?!
- Harda?
- Necə yəni harda? Ölkəmdə.
- Amma sən öz ölkəndə deyilsən, Sarı və özün də yaxşı bilirsən ki, orda bunları danışa bilməzdin. Əks halda, tərk etməzdin
vətənini. Xaricdə, təhlükəsiz yerdə oturub bunları dilə gətirmək
isə o qədər də böyük cəsarət istəmir. Qəhrəmanlar orda real
risk və təhdid altında qalıb susmayanlardı... Amma məni indi
ən çox narahat edən bu deyil, sənin yaxınların və sənə görə
həbs olunan o cavan oğlandı. Onların heç bir günahı yoxdu.
- Bu iş qurbanlarsız ötüşmür, Anna!
- Qurban getmək yaxşı şeydirsə, özün niyə getmirdin? - Qadın yenə təmkinini qorumağa çalışaraq gülümsündü. - Heç indi
də gec deyil, ora qayıdıb qabağa düşə bilərsən. İndi daha rahat
olar sənin üçün, tanınmış adamsan artıq...
Söz və onun deyilmə təhəri kişini tutdu, - arvadı nə qədər
gizlətməyə çalışsa da, dediklərində istehzanı duymamış deyildi, - amma pərtliyini büruzə verməməyə çalışdı.
- Sənin deməyindən belə çıxır ki, onda xaricdə yaşayanlar
ağızlarına su alıb oturmalıdılar?! Bizim hamımızın orda qohumlarımız var, onları düşünməyə başlasaq, onda nə yazan
olacaq, nə danışan! Bizimkilərin istədiyi də elə budu, səndəmi
bunu istəyirsən? Amma burdakılar geri çəkilməsə, bu üsulun
effektli olmadığını görüb özləri geri çəkiləcəklər. Əks halda,
ayaqları yer alacaq!
- Mən heç nə istəmirəm, Sarı, - məyus olduğu aşkar sezilən
qadın dilləndi, - mən sadəcə, heç bir günahı olmadıqları halda,
ağır duruma düşmüş adamları düşünürəm, onlara görə narahatam. Bir də məni narahat edən onların sənə görə əzab çəkmələrinə bu cür etinasız yanaşa bilməyindi. Hətta... - tərəddüd etdi-

63

yi hiss olunurdu, - incimə, mənə elə gəlir ki, sən bundan öz maraqların üçün yararlanmağa çalışırsan...
- Açıq danış, mən də bilim, mən nədən və necə yararlanıram ki?
Ərinin sağ yanağının atmasının bərk əsəbləşdiyinə işarə olduğunu Anna artıq bilirdi. Bu, qadını üzürdü, o, sevdiyi adamı
incitmək istəmirdi. Amma yastığa baş qoyduğu birinin kimliyi
də onun üçün çox önəmli idi; o, yalan və riyakarlıq mühitində
yaşamaq istəmirdi.
- Mən sənin siyasi sığınacaq almaq üçün qaldırdığımız işlə
bağlı son izahatını oxumuşam. Orada tez-tez vurğulayırsan ki,
sənə görə qohumlarını incidirlər və geri dönəcəyin halda, səni
ciddi təhlükələr və uzun müddətə həbs cəzası gözləyir.
- Yalanmı yazmışam?
- Yox, doğru yazmısan. Amma nə gizlədim, başqalarının faciəsindən özünə rahat həyat qurmaq üçün bu formada yararlanmaq istəyin məni düşündürür. Hər halda, o yazdıqlarını
oxuyanda məndə bu cür qənaət formalaşdı.
- Ölkəyə qayıdıb həbsxanayamı girim? Bunumu istəyirsən,
mənim əziz arvadım?!
Anna ərinin son sözlərində aşkar kinayəni sezməyəcək qədər sadəlövh deyildi.
- Həbsxanaya niyə girirsən, mübarizəni davam etdirmək
olar. - Eyni təbəssüm və kinayə ilə cavab verdi.
- Anna, axı kim də olmasa, sən yaxşı bilirsən ki, orda qalsaydım məni nə gözləyirdi, - ər ortadakı gərginliyi aradan qaldırmağa çalışdı, - yaxşı halda həbsə gedirdim, amma daha pisi də
ola bilərdi.
- Amma həbsə bacın oğlu getdi! - Anna düz ərinin gözlərinin
içinə baxdı. - Deməli, sən bütün bunların təhlükəli olduğunu bilirsən, özün həbsə düşmək və ya ölmək istəmirsən, amma başqalarını passivliyə, küçələrə çıxıb etiraz etmədiklərinə görə öz
çıxışlarında az qala ittiham edirsən...
- Tutaq ki, sən haqlısan. - Kişinin səsində yenidən əda və kinayə notları peyda oldu. - Bu, sevimli arvadımın yanında qal-

64

mağım üçün vasitələrdən biridisə, ondan bəhrələnmək istəyimdə pis nə var ki?
Qadın qulaqlarına inanmadı.
- Deməli, sənin danışdıqların, yazdıqların hansısa dəyərlər
üçün deyilmiş, - səsində və çöhrəsində məyusluq, üzüntü, təəssüf bir-birinə qarışmışdı, - bütün bunları məqsədli şəkildə edirmişsən.
- Tutaq ki, yenə sən deyəndi.
- Onda, sən... sən mənimlə də məqsədli şəkildə ailə qurmusan. - Qadının səsi çox sakit çıxdı və özü də buna təəccübləndi. Belə çıxır ki, əslində ortalıqda sevgi olmayıb.
- Tutaq ki, bu da sən deyəndi. Sonra?
Qız diqqətlə onun gözlərinin içinə baxdı, bunları ciddi
demədiyinə inanmaq istəyirdi. Amma əri cidd idi. Özünü itirdi,
eşitdikləri ona o qədər dəhşətli gəldi ki, bir anlığa bilmədi nə
desin. Bütün içi əsirdi. Özünü ələ almağa çalışdı, o, bu adamı
daha da yaxından tanımaq istəyirdi.
- Qorxmursan, bütün bunları sənin sığınacaq işinə baxan qurumlara danışa bilərəm. Onda bilirsən də, səni nə gözləyə bilər?
- Onlar sənə inanmazlar. Çıxışlarım, qohumlarımın təqiblərə
məruz qalması, məndən imtinaya məcbur edilmələri, əleyhimə
aparılan kampaniyalar... Bunları nəzərə almaya bilməzlər! Gözləri oynadı. - Bir də ki, sən bunu heç vaxt etməzsən!
Annaya əvvəl elə gəldi ki, ərinin gözərindən ona canavar baxır. Amma diqqətlə baxanda yanıldığını anladı: ona baxan bir
cüt tülkü gözü idi. Ürəyi sıxıldı.
- Niyə bu cür düşünürsən?! - Təmkinini qorumaq qadına
getdikcə daha çətin başa gəlirdi.
- Bizdə belə bir məsəl var, islanmışın yağışdan nə qorxusu. Kişinin səsində bu dəfə həm də müştəbehlik vardı. - Mən də sənin mənimlə bağlı onlara yalan məlumatlar ötürdüyünü, bunu
məqsədli şəkildə, mənimlə evlənmək üçün etdiyini söyləyə bilərəm.
Annanı sanki ildırım vurdu.

65

- Sən... sən... - Diqqətlə ərinin sifətinə baxdı, sanki tapıb demək istədiyi sözləri orada axtarırdı. Birdən diksindi; sözlər alnında görünən kimi oldu. Tez gözünü çəkdi. Yenidən ora dönmək istədi, qorxdu. Başını endirdi və ixtiyarsız dilindən indicə
gördüyü həmin sözlər çıxdı: - Sən əclafsan, Sarı!
Sözlərin ağzından çıxmağı ilə qulağının dibinə dəyən qəfil
şillənin zərbəsindən içi silkələndi; bir anlığa ona elə gəldi ki,
orada nəsə qırılıb düşdü.
Araya sakitlik çökdü. Anna üzünü əli ilə tutaraq donub qalmışdı.
- Mən sənin ərinəm! Qulağında da birdəfəlik sırğa et, mən alman kişisi deyiləm ki, sən nə desən onu həzm edəm, mən azərbaycan kişisiyəm! - Sarı hökmlə danışırdı; qadını evlilik dövründə ilk dəfə idi ki, onu bu sifətdə görürdü. - Bundan sonra
mənimlə danışanda həddini bil!
İndi eşitdikləri qadına az öncə yediyi şillədən daha betər, daha alçaldıcı idi. Ağlına gələn ilk fikir əlinə keçəni bu adamın başına çırpmaq, sonra əlləri, dişləri ilə didib-parçalamaqdı. Amma
bunların heç birini etmədi, dikəlib qalxdı və qapıya yaxınlaşdı.
- Evimi tərk elə, sən daha mənim ərim deyilsən!...
Ertəsi gün Annanın şiddətlə bağlı şikayəti əsasında Sarını
həbs etdilər. Həbsinin üçüncü günü saxlandığı yerin müdiriyyətindən arvadı ilə telefon danışığına imkan yaradılmasını xahiş etdi. Ona bu imkanı təmin etdilər, amma Anna səsini eşidən
kimi telefonu qapatdı. Vəkillə ilk görüşündə arvadına səhvini
anladığını, onu çox sevdiyini və bağışlanmasını, görüşmək istəməsə də, barı, zənğ etməsini çatdırmağı xahiş etdi.
Anna nə görüşə gəlmək istədi, nə də zəng etdi.
Həbsinin ikinci həftəsinin sonu məhkəmə Sarını cərimələdi
və o, azad olundu. Anna şikayətini geri çəkmişdi. Amma elə
həmin gün öz ölkəsinə deport olundu; həbsinin ertəsi günü arvadının verdiyi izahat əsasında yerli miqrasiya bürosunun
əməkdaşları tədqiqata başlamışdılar.
Anna işlədiyi təşkilata ərizə yazıb ərinin, - ərizəsində bu ifa-

66

dənin qarşısında “keçmiş” sözünü işlətmişdi, - təqdim etdiyi
məlumatları yoxlamadan öz ölkəsini tərk etməkdə ona yardımçı olduğunu göstərməklə etik qaydaları pozduğunu etiraf etdi
və işindən getdiyini bildirdi.
İki aydan sonra isə qızları dünyaya gəldi.
Adla bağlı ərlə arvad arasında müzakirə olanda Sarı anasının şərəfinə uşağın adını Gülarə qoymaq istəyini bildirmişdi.
Anna o vaxt alman soyuqqanlığı ilə gülümsünüb “onda gəl
Klara qoyaq, Gülarənin alman variantı, həm sən deyən olsun,
həm də mən deyən” - demişdi. Arvadının biclik işlədib, əslində,
dediyini yeritdiyini düşünən Sarı ürəyində etiraz etsə də, üzə
vurmamış, uşaq doğulandan sonra mövzuya bir daha qayıtmağı düşünmüşdü. “Arvadın kimliyindən asılı olmayaraq, evdə
son söz kişinin olmalıdı!” O, özünə arxayın, arvadını yola gətirəcəyinə isə əmindi...
Anna qızının adını Klara qoydu...

***
Son bir ilə qədər Kənanın biznesi gözlədiyindən də yaxşı gedirdi. Şirkəti gündən-günə genişlənirdi: şəhərin altı yerində supermarket tipli dükanları fəaliyyətdə idi, bu yaxınlarda iki rayonda mağazaları işə düşmüş, daha üç rayonda isə təmir-tikinti
işləri başa çatmış, obyektlərin açılışına hazırlıq gedirdi. Ötən il
bankdan yarım milyonluq kredit götürmüşdü. Bu, ona biznesini genişləndirmək, qərb rayonlarından birində aldığı yüz hektarlıq sahədə qurduğu təsərrüfatı qısa zamanda tam gücü ilə işə
salmağa imkan verəcəkdi. Amma atalar demiş, sən saydığını
say, gör fələk nə sayır. Heç gözləmədiyi halda, ölkədə bütün
planlarını alt-üst edən ciddi hadisələr baş verdi. İqtisadi krizisdən dolayı ard-arda baş verən bir neçə devalvasiyadan sonra
digər sahələrdə olduğu kimi biznesdə də aləm bir-birinə dəydi.
Manat aparıcı xarici valyutalara nisbətdə iki dəfədən çox dəyərdən düşdüyü halda, əmək haqları cüzi artırılmışdı; adamlar in-

67

di həmin pula əvvəlkindən qat-qat az ərzaq ala bilirdilər. Bu səbəbdən alver sürətlə zəifləməkdə idi.
Manatın dəyərdən düşməsi və ticarətin zəifləməzi səbəbindən banklara borcunu vaxtında ödəyə bilmədiyi üçün, bir çox
sahibkarlar kimi Kənanın da ciddi problemləri yaranmağa başladı; gecikən borcla bağlı bank cərimələri sürətlə artmaqda idi.
Bu arada, dövlət büdcəsində yaranmış kəsirlə bağlı vergi orqanları qapı-qapı düşüb iş adamlarından növbəti il üçün vergiləri ödəməyi xahiş edirdilər; bu cür xahişlərin tələbə bərabər olduğunu biznes sahəsinə az-çox bələd olan hər kəs bilirdi. Bütün
bunlar bir tərəfə, sahibkarların çoxu bu cür ağır durumdan çıxmaq üçün yol aradıqları halda, qapılarını başqa bir fəlakət kəsdi. Onlardan az qala dövlət içində dövlətə çevrilən bir fonda
könüllü vəsait köçürmək xahiş olunurdu. Söhbət elə böyük
məbləğlərdən gedirdi ki, ağlı başında olan kimsə onu könüllü
vermək istəməzdi. Amma həmin fondun kimlərə bağlı olduğunu
bilən hər kəs bu xahişin də əslində, tələb olduğunu və tabe olmayanların üzləşə biləcəyi risklərdən də xəbərsiz deyildi. Sahibkarlar
odla su arasında qalmışdılar.
Bu arada ölkənin ən böyük saraylarından birində dövlət xətti
ilə yerli və xarici iş adamlarının da dəvət aldığı iqtisadi forum
keçirilirdi. Uğurlu iş adamlarından biri kimi Kənanı da həmin
tədbirə dəvət etmişdilər. Ölkənin bütün rəhbər şəxsləri orada
idi. Forumda iştirak edən ölkə rəhbəri çıxışında iş adamlarının
məruz qaldığı qanunsuz vergi və digər yoxlamalar, onlardan
tələb olunan qanunsuz yığımlar barədə ona çox sayda şikayətlər gəldiyini bildirdi, cavabdeh dövlət qurumlarından və vəzifəli şəxslərdən bunlara son qoyulmasını tələb etdi. Dövlət başçısı üzünü iş adamlarına tutub çıxışını bu sözlərlə bitirdi:
“Sizin arxanızda mən dayanmışam, kimsə sizi incitsə, sizdən
qanunsuz nələrisə tələb etsə, mənə yazın və əmin olun ki, həmin şəxslərə qarşı ən sərt tədbirlər görüləcək!”
Həmin toplantıdan sonra bir müddət sakitlik oldu. Bu sükut
təxminən beş ay çəkdi. Altıncı aya keçəndə yenə emissarlar sa-

68

hibkarların qapısını kəsdilər. Kənangilə də gəlmişdilər. Tələblər
yerində qalırdı.
Ona yaxın iş adamı, - onların arasında Kənan da vardı, - tikinti materialları biznesi ilə məşğul olan Osmanın ofisində toplaşdılar. Şərtlər o qədər ağır idi ki, onları qəbul etmək indiki durumda müflis olmağa bərabərdi. Sonda çıxış yolunu ölkə rəhbərinə yazılı müraciətdə gördülər; o, özü iş adamlarından bunu xahiş etmişdi axı. Müraciətin mətnini Kənan hazırladı, on nəfərin
hamısı sənədə imza atdı. Etirazçılar odla oynadıqlarını anlamamış deyildilər, amma durumun ağırlığı riskə getməyi tələb
edirdi.
Sənədi ünvanına göndərdikdən sonra səksəkə içində gözləməyə başladılar. Daha üç ay keçdi. Gözlədiklərinin əksinə, bu
müddətdə nə qapılarını döyən oldu, nə də onlara gözün üstə
qaşın var deyən...
Lalə son vaxtlar ərinə görə çox narahat idi. Kənan qaraqabaq
olmuşdu, işdən gec gəlirdi, evdə olanda da vaxtının çoxunu iş
masasının arxasında keçirir, çox vaxt da fikirli olurdu. Bir neçə
dəfə səbəbini öyrənməyə çalışsa da, əri söhbətdən yayınmışdı.
Ona etibar etsə də, hərdən qəlbinə qara fikirlər də gəlirdi. Kənan yaraşıqlı kişi idi, özü də biznesmen idi; belələrinə tamah salanlar az olmazdı yəqin. “Kişinin cavanına da lənət, qocasına
da, ipini əldən verdinsə, artıq səninki deyil!” - deyə anası ərini
nəzarətsiz buraxmamağı tez-tez ona nəsihət edərdi.
Lalə ailəli olduqları dönəmdə Kənanın, ondan şübhələnməyə əsas verən hər hansı hərəkətini görməmişdi...

***
Təyyarə Bakıya axşam səkkizdə endi. Sarı ayağını trapdan
yerə qoyan kimi iki mülki geyimli şəxs yaxınlaşıb onlarla getməli olduğunu söylədilər. Kim olduqlarını soruşdu, cavab vermədilər. Yaxınlıqda polis maşını onları gözləyirdi.
Sarını maşına mindirib aeroportdan birbaşa məhkəməyə gə-

69

tirdilər. Burada ona bildirildi ki, barəsində sərhəddi qanunsuz
keçmə maddəsi ilə cinayət işi qaldırılıb və prokurorluq üç aylıq
həbsi üçün məhkəməyə təqdimat verib.
Hakim müttəhimin öz vəkili olmadığını nəzərə alaraq və
“humanizm prinsipindən və ədalət mühakiməsinin marağından çıxış edərək” ona dövlət hesabına vəkil təyin olunduğunu
elan etdi. Bu, zalda oturmuş altmış-yetmiş yaşlı bir adam idi. Başı
əlindəki telefona qarışmışdı; hərdən azacıq masaya tərəf əyilib,
üzünü də əli ilə gizlədib kiminləsə astadan danışırdi. Növbəti
telefon zəngi ilə bağlı hakimin iradından sonra əsasını əlinə alıb
bir bəhanə ilə bayıra çıxmağa fürsət də tapdı.
Sarı azadlıqda olanda “paykavoy vəkillər” sözünü çox eşitmişdi. Belələrindən bir qayda olaraq, sifarişli işlərdə və daha çox saxta
ittihamlı həbslərin ilk günlərində istifadə olunurdu; paykavoylar
müstəntiq, prokuror, hakimdən aldıqları müəyyən haqqın müqabilində məhkəmə proseslərində, istintaq hərəkətlərində formal iştirak edir və onlara təqdim olunan istənilən sənədə imza atırdılar.
“Yəqin ki, bu da onlardandı”, - deyə düşündü və Almaniya
məhkəmələrini, oradakı mühiti, hakimləri, vəkilləri, polisi, onların insanlara münasibətini xatırladı. Baxmayaraq ki, onu deport etdiklərinə görə hamısına acıqlı idi, amma fərqləri görməyə və dəyərləndirməyə bilmirdi. Orada ona tutulduğu andan
özünün seçdiyi vəkilin xidmətindən yararlanmaq hüququ izah
edilmiş və həm onu tutanlar, həm də məhkəmə bu məsələdə
ona hər cür yardımçı olmuşdular. Burada isə ona bu fürsət
verilmədi; halbuki həm tutulanda, həm də məhkəmədə vəkillə
bağlı məsələnin həlli üçün yaxınları ilə əlaqə saxlamağa imkan
yaradılmasını təkidlə xahiş etmişdi.
Gənc yaşlarında olan dövlət ittihamçısı prokurorluğun verdiyi təqdimatı dəstəkləməyi məhkəmədən xahiş etdi. Tez-tez
saata baxmasından tələsdiyi hiss olunurdu.
Vəkilə söz veriləndə isə yaşlı kişi tənbəl-tənbəl ayağa qalxıb
bircə cümlə ilə kifayətləndi:
“Məhkəmənin mülahizəsinə buraxıram”.

70

Sarı hakimin dediyi “humanizm” və “ədalət mühakiməsinin
maraqları” ifadələrinin arxasında nə dayandığını indi bütün çılpaqlığı ilə anlayırdı. Verilişində paykavoy vəkillər probleminə
niyə diqqət ayırmadığına təəssüfləndi. “Əslində, adamları inqilaba, küçələrə yox, belə xırda, əhəmiyyətsiz saydığımız şeylərin
arxasınca getməyə, onların həllinə nail olmağa çağırmaq lazım.
Əsl inqilablar kiçik uğurlardan doğur!” - acı-acı düşündü.
Hakim iki-üç dəqiqədən artıq çəkməyən müşavirədən qayıdıb üç aylıq həbsi təsdiqlədi.
Proses bitdikdən sonra Sarı fürsətdən yararlanıb vəkilə anasının telefon nömrəsini dedi, ona zəng edib həbs edildiyini, günahsız olduğunu, onu axtarmalarını və vəkil tutmalarını çatdırmağı xahiş etdi. Vəkil çoxmənalı gülümsünüb, “narahat olma,
edərəm”, - dedi.
Həbsdə keçirdiyi sonrakı günlər Sarını nə anası, nə də dosttanışından kimsə aradı...

***
Vətənə dönməsinin və həbsdə atımasının həftəsi bu gün
tamam olmuş Sarını hələ də birnəfərlik kamerada və tək saxlayırdılar.
Səhər yeməyi adı ilə verilən yağsız-duzsuz perlova şorbasından iki qaşığı az qala ödü ağzına gələ-gələ güclə uda bildi. Yeməyi acıqca aparıb hər tərəfini çirk və ərp basmış unitaza boşaltdı. Buranın yeməklərini it yeməzdi; iylənmiş toyuq və ya
mal ətindən, göyərmiş kartofdan və marqarindən hazırlanmış
şorbanı kif iyi verən qara çörəklə acından ölməsin deyə yemək
zorunda idi. Qonşu kameralardakı dustaqlara evdən gətirilən
yeməyin iyi hər dəfə burnuna dəyəndə həsrətlə Annanın bişirdüşürünü xatırlayır, ağılsızlığı və nadanlığı ucbatından düşdüyü duruma görə özünü elə hey lənətləyirdi; bu cür məqamlarda
bəzən göz yaşlarına sahib ola bilmirdi.
Onun nə görüşə gələni var idi, nə zəng edəni, nə də ki, ona

71

zəng etməyə icazə verirdilər. Dövlətin verdiyi vəkilin anasına
zəng etdiyinə ümidini tamam itirmişdi; əks halda, bu vaxta qədər onu axtarardılar.
Çox ölçüb-biçəndən sonra rəisin adına ərizə yazmaq qərarını
verdi. Yuxusuna haram qatıb bütün gecəni üzərində işlədi. Ərizədə günahsız olduğunu, dövlət tərəfindən təyin olunan vəkilin
onun müdafiəsi üçün heç bir şey etmədiyini, məhkəmə qərarından şikayət etmək və bu məqsədlə yaxınları ilə əlaqə saxlamaq
istədiyini, lakin ona heç kimə zəng etməyə icazə verilmədiyini,
buranın yeməkləri keyfiyyətsiz olduğu üçün onları yeyə bilmədiyini, təkadamlıq kamerada saxlanmasının psixikasına pis təsir etdiyini bildirir, yaxınlarına zəng etməyə icazə verilməsini,
çoxadamlıq kameraya köçürülməsini xahiş edirdi. Sübh açılanda sənədi nəzarətçiyə ötürdü.
Ertəsi gün günorta onu rəisin qəbuluna apardılar.
Polkovnik rütbəli, başı daz qırxılmış, idman bədənli şəxs otağın o başında, qoz ağacından hazırlanmış iri masanın arxasında
əyləşmişdi. Sarı onu bura gətirən nəzarətçinin tapşırığına uyğun olaraq, içəri girəndə ayaqlarını bir-birinə bitişdirib özünü
təqdim etdi və çaşıb salam da verdi; bunu ona deməmişdilər.
Salamı havada qaldı.
- Nədən şikayətçisən? - Otaq yiyəsi astadan soruşdu.
Sualda qəzəb və ya ona oxşar bir şey hiss etmədiyi üçün
ürəkləndi; şikayətində yazdıqlarını səsləndirməyə başladı.
Rəis diqqətlə ona qulaq asdığı yerdə qəfil sözünü kəsdi:
- Sən bilirsən hardasan?
Sual gözlənilməz oldu, dustaq bilmədi nə cavab versin.
- Anlamadım, cənab polkovnik. - Ona bu bu cür müraciət
etməyi tapşırmışdılar: “cənab polkovnik”. Onu da xatırladı ki,
“cənab polkovnik sual verəndə hə və ya yox cavabı vermək lazımdır, ona isə sual vermək olmaz”; tez də dediyinə düzəliş
etdi: - Bəli, cənab polkovnik, bilirəm... həbsxanadayam.
- Yoox... - Rəis yerindən qalxıb ona tərəf gəldi, düz qarşısında dayandı, - yoox, sənə hələ də çatmayıb ki, sən harda-

72

san. - Səsinin tonu dəyişməsə də, son sozləri uzada-uzada və
xüsusi intonasiya ilə söylədi.
Canını qorxu alan dustaq başını aşağı saldı.
- Başını qaldır və gözlərimin içinə düz bax!
Sarı içindəki qorxunu boğub deyiləni etdi: ürkək baxışları
zəhmli gözlərə dikildi və birdən diksindi - o, bu gözləri nəvaxtsa görmüşdü. Amma nə vaxt, harada? Bir an ona elə gəldi onlarda işıltı gördü, dərhal da xatırladı: qaranlıq meşədə, kolluqdan onlara baxan həmin o gözlər idi!
- Sən hələ də anlamamısan ki, hardasan. Anlasaydın, özünü
belə arxayın aparmazdın. Görünür, Almaniyanın havası hələ də
başından çıxmayıb. - Dustağın yenidən aşağı əyilmiş başını yarıyumulmuş iri əl çənənin altından asta-asta yuxarı qaldırdı. Yaxınlarına zəng etmək istədiyini deyirsən. Sən onu bilirsən ki,
bütün qohum-əqrəban səndən imtina edib, nə sənə zəng etmək
istəyən var, nə görüşünə gəlmək istəyən. Bilirsən bunu? - Səsin
tonu dəyişmişdi. - Səndən soruşuram, bilirsən?!
- Yox, bilmirəm, cənab polkovnik, - dustaq dili topuq vuravura cavab verdi; ona elə gəlirdi ki, çənəsinin altındakı əl indicə
boğazından yapışıb onu boğmağa başlayacaq.
- Bilmirsənsə, onda deyim bil! - Yumruq alt çənəni aşağıdan
yuxarı doğru sıxmağa başladı. - Səndən hamı imtina edib, anan,
qardaş-bacın, qohumların, dostların, hətta sənin o arvadın... adı
nədi onun, hə, Anna... hətta alman qızı Anna da. Anladın indi?
Altına daş kimi yumruq dirənmiş ağız tərpənə bilməsə də,
rəis dustağın gözlərində yazılanları sanki oxudu.
- Demək istəyirsən ki, Annanı hardan tanıyıram? Bizə sənin
barəndə hər şey bəllidi, oğlan! O agent olan alman qızı ilə necə
və harda tanış olmağın, Yalquzağın səni sərhəddən necə keçirməyi, özünün yalquzaqlara yem olmağı, Anna ilə evlənməyin,
onun səndən şikayət etməyi və başqa çox şeylərdən xəbərdarıq.
Sən təkcə özünü yox, bütün qohum-əqrəbanı da çox pis vəziyyətdə qoymusan. Bacın uşağını da sənə görə tutduqlarını bilməmiş olmazsan... - Sakit danışırdı, səsindəki bayaqkı qəzəb yoxa

73

çıxmışdı; əlini də dustağın çənəsinin altından çəkdi. - Sənin bircə yolun qalır, oğlan.
- Nə yol, cənab polkovnik? - dustaq qorxa-qorxa soruşdu.
- Müraciət yazmalısan, səhv etdiyini, səni bəzi qüvvələrin
yoldan çıxardığını, buna görə onlardan pul aldığını bildirməlisən, üzr və bağışlanmağını diləməlisən.
- Mən belə şey yaza bilmərəm, cənab polkovnik, - dustağın
dili topuq vururdu, - mən heç kimdən pul almamışam...
Sözü ağzında yarımçıq qaldı.
- Niyə yaza bilmərsən ki?! - Bu dəfə yekə əl dustağın çənəsi
qarışıq, ovurdlarından yapışdı, amma səsin tonu dəyişməmişdi,
sakitdi. - Səni axırıncı dəfə həbsdən buraxanda nə söz vermişdin,
yadındadı? Sənə deyilmişdimi ki, oyun qaydalarını pozanlar bağışlanılmır?! Gözümün içinə bax! - Səsin tonu qalxdıqca ovurdlardan yapışmış barmaqlar da daha bərk sıxılırdı. - Elə bilirdin
qaçıb Almaniyada gizlənməklə əlimizdən qurtara biləcəksən?!
Hələ, üstəlik, özünü qəhrəman sanırdın, veriliş açıb orda
dövlətin əleyhinə bülbül kimi ötürdün... Bə indi niyə danışmırsan?! Səninləyəm, danış da, niyə danışmırsan, küçük!...
Sarının ovurdları polkovnikin kəlbətin kimi güclü barmaqları arasında o qədər sıxılmışdı ki, qabağa çıxmış dodaqlar eybəcər görünüş almışdılar; mənzərə qıraqdan çox gülməli görünürdü. Dustağın özü isə güləcək halda deyildi, ağrıdan gözlərindən yaş axırdı. Amma qorxusundan cınqırı belə çıxmırdı.
- Yaxşı, madam ki, özün danışmaq istəmirsən, onda səni dilə
gətirməyin yolunu taparıq. - Rəis əlini dustağın sifətindən çəkib
yenidən masasına qayıtdı, yerində rahatlanıb selektorun düymələrindən birini basdı. Həmin andaca içəri üç nəfər daxil oldu
və dustağı əhatəyə aldılar.
- Tanıyırsız bunu? - Otağın sahibi gələnlərdən soruşdu.
- Bəli, rəis, tanıyırıq. - İşçiləri bir ağızdan cavab verdilər.
Otağın sahibi təəccüblənirmiş kimi oturduğu yerdə bədənini
irəli verib gözlərini qıydı:
- Hardan tanıyırsız?

74

- İnternetdə çıxışlarını görmüşük.
- Nə çıxışlar edirdi ki? - Sualda əda, təəccüb, istehza bir-birinə qarışmışdı.
- Çox pis sözlər danışırdı, rəis, - bu, Sarının arxasında dayanmış yekəpərin səsi idi, - şər, böhtan yağdırırdı...
- Kimə yağdırırdı ki, şər-böhtanı, Drakon?
- Hamıya... Bir də ki, ən əsası, - nəzarətçinin səsi titrəyən kimi oldu, - ona.
Son sözü elə vurğu ilə dedi ki, kreslosuna yaxılmış türmənin
yiyəsi özünü yığışdırdı.
- Bə indi niyə danışmır? Bayaqdan sual verirəm, cavab vermir.
- Bəlkə, mikrafonu çatışmır, rəis? Deyəsən, əli öyrəşib ona.
Verəkmi əlinə? - Rəisin Drakon deyə müraciət etdiyi adam irişdi. Digərləri ilə müqayisədə özünü daha sərbəst aparmasından
bu adamın otaq sahibinə daha yaxın olduğu hiss olunurdu.
- Tələsmə, Drakon, hələ ki, başa düşə biləcəyi dildə anladaq,
alınmasa, onu da edərik.
Rəisin sözü ağzından çıxar-çıxmaz Drakon əlini Sarının kürəyinə yavaşca döyəcləməyə başladı və mülayim səslə:
- Cənab polkovnik söz soruşanda cavab vermək lazımdı,
qəşəng oğlan, - deməyi ilə yumruğunu var gücü ilə dustağın
boynunun ardına endirməsi bir oldu. - İndi isə diz üstə çök və
rəisdən üzr istə! - Bu, artıq hökm idi.
Dustaq tərəddüd edirdi, nə edəcəyini götür-qoy etməkdə idi
ki, şillə-təpiklər üstünə yağmağa başladı. Zərbələrə duruş gətirə
bilməyib yerə çökdü; ağrıdan qıvrıla-qıvrıla gah zarıyır, gah da
inildəyirdi. Rəis yerindən qalxıb ona tərəf addımlayanda Drakon çiyinlərindən yapışıb quş kimi havaya qaldırdı, o biri nəzarətçi isə qıçlarından tutdu, birlikdə gətirib düz rəisin qarşısında
dizləri üstə yerə qoydular.
Rəis burnundan qan axan, sifətində şillələrin izi qalmış və
başı bədənində güclə dayanan dustağa ikrahla baxdı.
- Aparın bunu basın karsa, qoy ağlı başına gəlsin, iki gündən
sonra yenə gətirərsiz yanıma!

75

Dustağın yaxasından tutub darta-darta otaqdan çıxardılar.
Qapı bağlanan kimi polkovnik telefonu yığdı.
- Çənab general, məncə, çox əziyyət çəkməyə ehtiyac olmayacaq. Adam artıq ovcumuzun içindədi.
Xəttin o başından nə dedilərsə, yaltaq-yaltaq irişdi.
- Baş üstə, cənab general... Narahat olmayın, uşaqlar peşəkardılar, hər şey nəzarətdədi. Özünün də canı möhkəmdi, alman qızı yaxşı baxıb buna orda, top kimidi...
Dəhlizdən gələn bağırtı qəfil kəsildi. Monitorda iki nəzarətçinin huşunu itirmiş dustağı pilləkənlərlə sürükləyə-sürükləyə
apardığı görünürdü...

***
Son vaxtlar Kənanın sağlamlığında ciddi problemlər yaranmışdı; baş gicəllənməsi, təngnəfəslik, ürək bulanmaları olurdu,
döş qəfəsində xəncər yarasına bənzər ağrılar peyda olur, kürəyinə, çiyninə, sol qoluna vururdu; bir neçə dəfə işdə soyuq tər
basmışdı. Hələ uşaqlıqdan iynədən çox qorxurdu deyə, hər dəfə bir bəhanə tapıb həkimə getməkdən yayınırdı. Amma sonuncu dəfə mətbəxdə oturub söhbət etdikləri yerdə huşunu itirməsindən sonra Lalə təcili yardım çağırmış və onu az qala güclə
xəstəxanaya aparmışdılar. Tanınmış həkim müayinələrin nəticələri ilə tanış olduqdan sonra “Xəstəliyin başını buraxmısan,
cavan oğlan, ürəklə zarafat etmək olmaz!” deyə başını yellədib,
həyat tərzini dəyişməsə onu itirə biləcəyi barədə ciddi-ciddi xəbərdar edəndə lap qorxuya düşmüşdü. Belə tezliklə ölmək Kənanın planlarında heç yox idi. Həkimin və Lalənin təkidli etirazlarına baxmayaraq xəstəxanada bir həftədən artıq qalmadı.
Amma oranı tərk edəndə hər ikisinə söz verdi ki, yazılan davadərmanı vaxtında qəbul edəcək və həyat tərzini dəyişmək barədə tövsiyələrə ciddi əməl edəcək.
Siyahı isə yetərincə böyük idi: siqareti atmaq, içki içməmək,
stresdən kənar olmaq, oturaq həyatdan imtina etmək, daha çox

76

təbiətin qoynunda və hərəkətdə olmaq, qida rasionundan ürəyi
zəiflədə biləcək zərərli yeməkləri çıxarmaq, istirahətə daha çox
vaxt ayırmaq, mümkün qədər tez-tez mühiti dəyişmək, şəhərdən kənara çıxmaq... Bunlar siyahının az bir hissəsi idi. Çox qısa
zamanda anladı ki, bunları etmək sadəcə, imkanı xaricindədir:
onda, gərək, biznesinin başını buraxaydı. Arvadı burax deyirdi:
“Bütün bu mal-dövlət canından artıq deyil, sən olmayandan
sonra onlar bizim nəyimizə gərəkdi!”
Kənan illərini həsr etdiyi, min bir zəhmət və əziyyət hesabına qurduğu biznesinin başını buraxa bilməsə də, həkimin dediklərini mümkün qədər yerinə yetirməyə çalışırdı. Qida rasionuna əl gəzdirdi, böyük iradə hesabına və bir neçə uğursuz
cəhddən sonra nəhayət, siqareti ata bildi. Dərmanları vaxtında
qəbul edir, iynələri isə yaxın klinikalardan birində çalışan tibb
bacısı gəlib ofisdə vururdu; evdə isə bu işi Lalə görürdü. Daha
iynələrə öyrəşmişdi, arvadının sözü olmasın, “can şirin şeymiş”. Edə bilmədiyi bir neçə şey vardısa, onlardan biri stresdən
uzaq durmaq, o biri isə tez-tez təbiət qoynunda olmaqdı.
Bu arada Muradın yay tətilləri başlamışdı. Uşaq yayın gəlməsini həm də ona görə səbirsizliklə gözləyirdi ki, atası ailəlikcə kəndə gedəcəklərinə söz vermişdi. Kənd havası tez-tez xəstələnən uşağa düşürdü deyə, ailə imkan düşdükcə hər yay ya Kənanın şimalda yaşayan dədə-baba yurdunda, ya da Lalənin cənubda yaşayan ata-anasıgildə beş-on günlüyə qonaq olurdu.
Muradın tətilə çıxması atasına həkimin daha bir tövsiyəsini
yerinə yetirmək üçün fürsət verdi; işlərinin çoxluğuna baxmayaraq, Kənan onu əldən verməmək qərarına gəldi. Son bir ildə
yaşadıqlarının stresindən xilas olmaq, şəhərin səs-küyündən,
toz-torpağından az müddətə də olsa qaçmaq üçün kənd ideal
məkan idi; həm də ailəsi, xüsusən də, son vaxtlar çox az vaxt
ayırdığı oğlu ilə bir yerdə olmaq istəyirdi.
Gözlənildiyi kimi, planını arvadı da, oğlu da sevinclə qarşıladılar. Lalə dərhal kəndə, evlərinə zəng açdı. Atası vaxtilə kolxoz sədri işləmişdi; elə o vaxtlardan özünə yaxşı baxırdı, yaşı

77

yetmişi haqlasa da, canı sulu idi, bir yeri ağrıyan kimi tez həkimə qaçırdı. Fövqəladə bir şey baş verməsə, hər il yayda, özü
demişkən, arvadını da qoltuğuna vurub sanatoriyalardan birinə yollanırdı. Pensiyası babat idi, həm də təsərrüfatla məşğul
olurdu deyə, qazancı iki nəfərlik ailəyə artıqlaması ilə yetirdi;
hələ üstəlik, arada qızına pay-puş da göndərirdi. Bu il də qonşu
ölkələrdən birinə istirahətə getməyi planlayırdılar, amma eveşiyi başlı-başına qoya da bilmirdilər. Qocalar evdə müvəqqəti
qalmaq üçün münasib adam axtarışında ikən Lalənin bu zəngi
lap yerinə düşdü.
Vaxtı vədələşdilər...

***
Sarı özünə gəlib ayılanda ağrıdan inildədi. Ətraf zülmət qaranlıq idi. Heç nə görmürdü. Hər iki əli biləklərindən yuxarı
doğru zəncirlənmişdi. Zəncirlər tavan tərəfdə nəyəsə bərkidilmişdi, xeyli baxsa da, nə olduğunu görə bilmədi. Dartınmadan
və sürtünmədən biləklər qançır-qançır olmuşdular, yerləri bərk
ağrıyırdı.
Harada olmasını, nə baş verdiyini dərhal xatırlaya bilmədi.
Ağız-burnu, dodaqları göynəyirdi. Burnundan axan qan partlamış üst dodağının qanına qarışıb laxtalanmışdı. Yaddaşı qayıdınca və baş verənləri xatırladıqca yumruq-təpikləri təzədən canında hiss edirmiş kimi qıvrıldı...
Lüm-lüt idi. Hansı paltar geydiyini xatırlamağa çalışdı. Bunun indi heç bir mənası olmadığını düşünüb özünü çox da yormadı. Çiyinləri ilə ehtiyatla sifətinin qanını təmizləmək istədi,
amma ağrıdan bu işi də yarımçıq qoydu. Ağzının içinə dolmuş
qanla tüpürcəyin qarışığı olan qurumuş maye kütləsini dili ilə
hərəkətə gətirib bir neçə cəhddən sonra ondan xilas ola bildi.
Mədəsi bərk sancırdı. “Yəqin, aclıqdandı”, - düşündü; iki
gün idi, ağzına nəsə dəymirdi. İndi həm də fərqinə vardı ki,
üşüyür. Hava soyuq olmasa da, betonun soyuğu yalın ayaqla-

78

rından canına işləyirdi. Baldırları, ayaqlarının altı bərk ağrıyırdı; dünən nəzarətçilər onu rəisin otağından çıxarıb dəhlizdə
üzü üstə yerə yıxıb çırpanda Drakon adlı yekəpər nəzarətçi baldırlarının üstünə çıxmış, başqa biri isə dubinka ilə dabanının altına zərbələr endirmişdi.
Ağrılardan ufuldaya-ufuldaya keyimiş ayaqlarını əvvəlcə
yerində, sonra sağa-sola, irəli-geri oynatmağa başladı; hərəkətlər ağrıları tərpətsə də, bədəni bir balaca isinmiş kimi oldu.
Gözləri yavaş-yavaş qaranlığa alışırdı. Partlamış qaşlarını bir
neçə dəfə yuxarı-aşağı hərəkət etdirib gözlərini tam açdı və diqqətlə ətrafını gözdən keçirməyə başladı. Bir addım eni, addım
yarım uzunu olan kiçik bir yerdi.
Qarşısındakı dəmir qapını gözü alınca ehtiyatla bir ayağını
irəli uzadıb barmaqları ilə itələdi. Qapı tərpənmədi, böyük
ehtimalla arxadan kilidlənmişdi. Sol tərəfində, beton döşəmənin bir küncündə əl boyda bir deşiyi çətinliklə ayırd edə bildi.
Diqqətlə baxanda yerdə quraşdırılmış unitaz olduğunu anladı.
Buranın tualet olduğu indi ona çatdı; görünür, burnunu laxtalanmış qan tutduğu üçün iyini hiss etməmişdi.
Özünə təsəlli verməyə çalışdı:
“Sakit ol, Sarı. İnsanlar bundan qat-qat çətin duruma düşürlər. Bir anlığa elə təsəvvür et ki, qəzaya düşmüsən. Xəstəxanada
səni təmiz bir palatada yerləşdiriblər, böyür-başında da qulluğunda duran həkimlər, doğmaların. Dolabda da hər cür yeməklər, mer-meyvə, sular. Tualet-hamami də öz yerində. Amma başın yarılıb, sir-sifətin dağılıb, bir qolun sınıb, ayağının da biri
amputasiya olunmalıdı. Nə yemək yeyə bilirsən, nə su içə. Burda kimsə yox, əlin-qolun zənçirdə, amma hər yerin salamatdı...”
Dedikləri ağlına batdı. Üzünü göyə tutdu:
”Şükür, bu günümə, ya Rəbb... Sən hər şeyin ən doğrusunu
bilənsən... Sən ki, məni cənnətin göbəyindən çıxarıb yenidən bu
cəhənnəmin içinə atmısansa, nəyisə bilib bunu etmisən. Mən
qanmaza, mən nadana, mən heyvana bu da azdı!..”
Birdən ona elə gəldi ki, qaranlıqdan Tanrının ona zillənən

79

qəzəbli baxışlarını gördü. Başını tez aşağı saldı...
Həndəvərdə səs-səmir yox idi. Bir anlığa düşünəndə ki, dünya dağılıb və o, bu qapalı məkanda tək qalıb, dəhşətə gəldi.
- Kimsə var burda? - özündən asılı olmayaraq qışqırdı. Səsi
ümidsiz və boğuq çıxdı; elə bil məzarda idi.
Dünəndən tualetə getmək imkanı olmamışdı. Ehtiyacları dözülə biləcək həddi keçmişdi, özü də, ikisi də birdən.
- Eyy, var burda kimsə? - Bu dəfə səsi daha hündürdən çıxdı.
- Mənim təbii ehtiyaclarım var, eşidirsiz?! - Səs gəlmədiyini görüb qulağı batana qədər bağırdı: - Daha dözə bilmirəm, zəncirləri açın, tualetə getməliyəm! Eyyy!..
Yenə cavab gəlmədi. Unitaz lap yaxınlığında idi, bir neçə dəfə arxasını mümkün qədər onun dəliyinə yaxın tutmağa cəhd
etdi, amma qollarındakı zəncirlər imkan vermirdi. Daha dözə
bilmirdi. Başqa seçimi qalmırdı, ayaqlarını araladı və zəncirlərin imkan verdiyi həddə əyilərək çöməldi.
Bir-birinə qarışmış maye kütləsi ayaqlarına toxunanda bütün
bədəni ürpəşdi. Çarəsiz halda gah bir, gah da o biri ayağını qaldırmaqla bu xoşagəlməz hissdən yaxa qurtarmağa çalışırdı. Bir
neçə saniyə sonra ətrafı bürüyən üfunət qoxusu burun pərlərini
tutmuş qan laxtalarını yarıb beyninə vurdu.
Boşalması ilə bədəni süst düşdü: başı hərlənir, ayaqları titrəyir, qolları daha sözünə qulaq asmırdı. Bir neçə saniyədən sonra zəncirlər ağırlığa davam gətirməyib aşağıya doğru gərildilər.
Dustaq daha ağrını hiss etmirdi: o, özündə deyildi...
Üstünə çırpılan suya ayıldı. Ayılan kimi də, biləklərinin ağrısından inildədi. Gözlərinin açılmağı ilə yumulmağı bir oldu: qəfil gözünə düşən işıqdan sanki kor olacaqmış kimi tez də onları
yumdu.
- Qalx ayağa!
Drakonun səsinə oxşayırdı; gözlərini ehtiyatla açdı, yanılmamışdı. Yanında dayanmış kiçik boylu, dolu bədənli bir dustaq
indicə üstünə boşaltdığı vedrəni yerə qoydu; yanında ağzına
qədər su ilə dolu daha birisi vardı.

80

- Buraları niyə sıçıb-batırmısan, əə, götüpoxlu, korsan, unitazı görmürsən?! - Drakon indicə qəbul etdiyi soyuq duşdan bütün bədəni titrəyən dustağın üstünə bozardı.
- U...u... unitaz uzaqdadı... - Əlləri ilə ayıb yerini örtməyə çalışan dustaq dili topuq vura-vura cavab verdi.
- Canına azzardı! Nəyi uzaqdı, əə, bir addımlığındadı da! Üzünü yanında dayanıb irişən dustağa tutdu: - Şəkili, bunu tapşırıram sənə, pox-püsürünü yaxşıca yu təmizlə, rəisin yanına aparmalıyam. Bax haa, - ciddi-ciddi göstəriş verirmiş kimi əlavə etdi,
- birdən çaşıb barmaq-zad eləyərsən, rəis ikimizə də paz çalar!
- Rəisin özünə də canım qurban, pazına da! - Dustaq yaltaqyaltaq qımışdı.
Drakon gülə-gülə kameranın qapısına tərəf yön aldı. Çıxışda
ayaq saxlayıb içəridəki danışığa qulaq verdi.
- Dalını çevir.
- Nə?
- Deyirəm dalını çevir!
- Yoox!
- Dalını çevir, əə, petka3. Mən hələ o günə qalmamışam ki,
sənin poxlu dalına tamah salım!
Çırpılan suyun şappıltısı və şırıltısı, ardınca da dustağın çığırtısı ətrafa yayıldı...
Ertəsi gün Sarını rəisin otağına az qala sürüyə-sürüyə gətirdilər. Ayaq üstə dayana bilmirdi, yıxılmasın deyə, gətirənlər
qoluna girmişdilər. Drakon da yanlarında dayanmışdı.
Onlar otağa girəndə rəisin diqqəti kompüterdə idi; başını
qaldırıb qarşısındakı mənzərəni görcək sifətinə təəccüb verib
oturduğu yerdə dikəldi.
- Nə olub, əə, buna, Drakon?
- Bilmirik rəis, - işçisi günahkar-günahkar çiyinlərini çəkdi, dünən burdan çıxandan sonra sağ-salamat aparıb kamerasına
ötürmüşük, səhər yoxlamasında nəzarətçi bu kökdə aşkarlayıb.
3

Bu ifadə cinsi azlıqlara münasibətdə təhqir kimi işlədilir.

81

Nə qədər soruşduq, heç nə demədi.
- Nə olub, a bala, sənə? - Rəis bu dəfə dustağa üz tutdu; tanıyan, bilən olmasaydı, elə bilərdi canı yanır.
- Yıxılmışam, cənab polkovnik... - Sarı başını qaldırmadan
cavab verdi.
Qoluna girənlərin sifətində təbəssüm peyda oldu, rəisin də
ani dodağı qaçdı, amma tez də ciddi görkəminə qayıtdı.
- Ehtiyatlı ol, bala, biz sənə görə cavabdehik. - Təzədən işçilərə çevrildi: - Dustağa əziyyət verib bu halda niyə gətirmisiz
bura, ay uşaq?
Drakon bic-bic gülümsündü.
- Özü bizdən xahiş elədi, rəis, dedi ki, sizə sözü var.
- Həə? - Rəis yenə dustağa çöndü: - Buyur, oğlum, nə sözün
var de.
- Cənab polkovnik, mən hər şeyi başa düşmüşəm, siz nə desəniz, onu da etməyə hazıram. Mən... - Qəhər danışmağa imkan
vermirdi. - Mən yıxılanda bərk əzilmişəm... həkimə ciddi ehtiyacım var... çox xahiş edirəm... - Əlləri ilə üzünü tutub gözlənilmədən hönkürməyə başladı.
Rəis, - həmin an sifətində peyda olan sevincdimi, ikrahdımı,
təkəbbürdümü, nə idisə, ayırd etmək çətindi, - telefonu götürüb
kimisə yığdı.
- Həmzəyev, indi ora bir nəfər gətirəcəklər, kamerada yıxılıb,
bərk zədələnib. Qoy bir həftə qalsın yanında, amma yaxşı bax
ha ona, nə müalicə lazımdısa da, elə. - Telefonu qoyub hələ də
hıçqırtısı kəsilməyən dustağa üzünü tutdu: - Tapşırdım, indi səni aparacaqlar tibb məntəqəsinə. Müalicə alıb bir az özünə gələrsən, tapşıracam ordan da səni köçürsünlər ən yaxşı kameralardan birinə...

***
Kənangilin kəndə gəldiklərinin üçüncü günü idi. Buralarda
gəzməli yerlər çox idi. Hər gün səfalı məkanlardan birinə - gah

82

dağın başına, gah meşəyə, gah da dənizə gedirdilər. Arvadı
evdə bişir-düşürlə məğul olanda Kənan oğlunu götürüb balıq
tutmağa, böyürtkan yığmağa, bazarlıq etməyə gedirdi. Onlar
dost idilər və birgə olanda hər ikisi zövq alırdılar.
Lalənin uşaqlığı kənddə keçmişdi deyə, buranın iş-gücünü
yaxşı bilirdi. Anası Qəmərin təndirdə bişirdiyi çörəyi kənddə
qoxusundan tanıyırdılar. Atasının ovda vurub gətirdiyi quşların içini qoz, turşu, müxtəlif ədviyyatların qarışığı ilə doldurub
təndirdə elə qızardardı ki, ləzzəti uzun müddət yeyənin damağından getməzdi. Qəmər nə tökmüşdüsə, qızı da onu yığmışdı;
Lalənin hazırladığı yeməklərin dadı-tamı anasınkından geri
qalmırdı. Təndirdə bişirdiyi çörəyin isə tayı-bərabəri yox idi; əri
və oğlu qarpız və pendirlə, bəzən də yavan-yavan bəh-bəhlə
dişlərinə çəkirdilər.
Kəndin camaatı kasıb idi, əkin-biçinlə birtəhər başını girləyirdi. Havaların isti keçməsi, yazda şum və əkin işlərinin başlanması ilə yurd-yuvasından didərgin düşən ilanların həyət-bacalara üz tutması çoxları üçün əlavə qayğı yaratmışdı. İndi hər
yerdə - çayxanada, evdə, mağazada, çöllükdə əsas müzakirə
mövzusu bu idi. Hər yerdə olduğu kimi buranın da adamlarının birinin üstünə beşini qoymaq şakəri vardı: ilan çalanların
sayı ilə bağlı elə qorxunc rəqəmlər səsləndirilirdi ki, eşidənlər
vahiməyə düşürdülər. Deyilənlərə beşi inanmayanda, üçü inanırdı.
Üzə vurmasalar da, Kənangildə də bu təhlükədən dolayı bir
gərginlik yaşanırdı. İki gün öncə qonşuluqda həyətdə oynayan
iki yaşlı qızı ilan çalmışdı. Uşaq doğmalarının gözü qarşısında
yarım saatın içində əldən getdi; xəstəxanaya çatdırılana qədər
maşında anasının qucağında keçinmişdi. Gənc qadının naləsi
hələ də qulaqlardaydı.
Ailə sübh yeməyinə əyləşmişdi.
- Bazarda yarpız az qala qızıl qiymətinə qalxıb, kimin imkanı
varsa, həyətini hər tərəfdən yarpızla çəpərləyib, - nəhayət, narahatlığı ilk Lalə dilə gətirdi.

83

- Mağazada isə danışırdılar ki, Hacı Mehrəm İrandan bir yekə maşın ilanotu sifariş verib, iki-üç günə gəlib çıxasıdı. - Əri də
söhbətə qatıldı. - Havayı paylayacaqlar kənd camaatına. Əvvəlcə şəhid ailələrinə, kasıb-kusuba verəcəklər, nə qalsa başqalarına. Deyilənə görə, həmin otu həyətin dörd tərəfinə səpəndə
ilanlar yaxın gəlmir.
Lalə ərinin bunları ciddi ya zarafatla dediyini ayırd edə
bilmədi.
- Ciddisən? Otun adında ilan sözü varsa, ilanın həmin ona
yaxın düşməyəcəyi ancaq bizim molla-mullanın ağlına gələ bilər... - Axır ki, mətləbə keçdi. - Bu qonşu Fəxrəndə var ha, onun
səsi adamın başına düşürdü, uşaqlarını evdən çölə buraxmırdı,
ilan sözünü eşidən kimi çığır-bağır salırdı ki, onun adını tutmayın, adını çəkəndə evə gəlir. Srağagün əri bazardan kirpi alıb
gətirib. Onun hesabına indi həyət-bacada rahat gəzirlər, uşaqların bir-birilərini qorxutmaq üçün hər iki dəqiqədən bir ilan deyib qışqırmaları da daha analarının vecinə deyil. Bəlkə sən də
gedib alasan, həə?
Arvadın sözü ərin ağlına batdı. İlanın birinci düşməninin
kirpi olduğunu bilirdi. Dünən ət üçün bazara gedəndə bir yerdə kirpi satıldığını, o ətrafda xeyli adam toplaşdığını da görmüşdü...
Bazar günü olduğu üçün bazar da tünlük idi. Kirpi satılan
yerdə yenə xeyli adam heyvanların başına yığışmışdı. Kənan
dünən qəfəsdə iyirmisini saymışdı, bu gün səkkizi qalmışdı.
Daha ikisini gözünün qabağındaca alıb apardılar.
Kirpilərin axşam həyatı sürüb gündüzlər yuxuya getdiklərini eşitmişdi. Amma bunlar oyaq idilər; görünür, bu qədər adamın gözü önündə və hay-küydə yatmaq asan deyildi. Həm də,
mühitə alışmış kimi görünür, dünənkindən fərqli olaraq, bu
gün özlərini daha rahat hiss edirdilər: qəfəs boyunca var-gəl
edəni, qarşılarına tökülən mer-meyvəni, xırda ət tikələrini iştahla yeyəni, onlara uzadılan çubuqlardan yığılıb-açılanı...
Satıcı işini yaxşı bilənlərdən idi, potensial alıcını uzaqdan

84

duya bilirdi. Əksər ticarət adamlarında olduğu kimi bunun da
yaxşıca basıb-bağlamağı vardı. Elə maraqlı danışırdı ki, diqqət
verməyə bilmirdin.
Gözü Kənanı dərhal tutdu; daha canfəşanlıq etməyə başladı:
- Camaat, bilin, ilanın qorxduğu yeganə canlı varsa da, o da
kirpidi. Bunlar olan həyətə heç vaxt ilan yaxın durmaz. Dursa,
başı gedər. Özü də heç fərq etməz hansı növ ilandı, istər qızılı
olsun, istər gürzəsi, hətta lap elə kobrası. Bu gördükləriniz eləbelələrindən deyil ha, ilanlara qarşı xüsusi təlim keçmiş kirpilərdi... - Gülüşmədən barıtın çox olduğunu özü də hiss etdi, gülümsəyə-gülümsəyə üzünü Kənana çevirdi: - Deyəsən, almaq
fikrin var, bacioğlu. Yəqin ilana görə istəyirsən.
- Nə bildiniz? - Kənan təəccüblə gülümsündü.
- Kirpiyə necə baxmağından bilinir, - satıcı da eyni təbəssümlə cavab verdi, - bir də ki, kənd yerində kirpi özgə kimin
nəyinə gərəkdi. Camaat qarnına yeməyə çörək tapmır, alan ilana görə alır... - Əlini uzadıb barmağı ilə qəfəsin küncündə sakit
oturmuş kirpini göstərdi. - Onu görürsən, əla kirpidi! Əsl ovçudu, bir gecədə dörd-beş ilan boğan vaxtları olub. Onun adı gələndə bu zonadakı bütün ilanlar tük tökürlər, o olan yerə qorxudan heç biri həyət-bacaya yaxın düşməz...
Ətrafdan yenidən gülüş qopunca barıtı yenə çox etdiyini anlayıb gülümsünə-gülümsünə:
- Bir sözlə, məsləhətli maldı, qardaşoğlu, alsan, peşman olmazsan! - dedi.
Bir dəqiqənin içində onu gah özünə bacıoğlu, gah da qardaşoğlu edən tacirin ərkyana və şirin danışığı Kənana xoş gəldi,
qiymətdə razılaşıb kirpini götürdü.
Murad atasını qapıda əlidolu görcək sevincək ona tərəf götürüldü. Heyvanlara aşırı sevgisinə və onları sığallamaq kimi mərəzinə bələd olan ata oğlunu uzaqdan təbəssümlə qarşıladı.
- Murad, bax ha, bu sənin üçün it-pişik, ya da toyuq-cücə deyil
ki, qucağına alıb sığallayasan. Bunun üstündəkilər ki var, tikandı, özü də ən müxtəlif virusların, o cümlədən vərəm çöplərinin

85

daşıyıcılarıdı... - Vərəm sözünü eşidəndə uşağın üstündə əsən
arvadının narahat baxışlarını hiss edib sözlərini malaladı: Belədə, toxunmasan, heç bir təhlükəsi yoxdu...
- Sağ ol ki, üstündəkilərin tikan olduğunu anlatdın, yoxsa
mən elə bilirdim, xəzdi. - Muradın böyüklərlə bu cür atmacalı
danışmağı vardı. - Bu heyvan barədə mən səndən çox bilirəm, a
kişi. Özünüzü yaxşı aparsanız və məni tez-tez gəzməyə çıxarsanız, hətta biliklərimi sizinlə bölüşməyə də hazıram.
- Atanın da adından söz verirəm ki, özümüzü yaxşı aparacıq, oğul. Danış, qoy atan da savadını artırsın, - Lalə oğlunun
atmacasına atmaca ilə cavab verdi.
Gülüşdülər.
Murad nitqinə keçməzdən boğazını bərkdən arıtladı. Bununla onun, heç sevmədiyi və az qala hər cümləsini boğazını arıtlamaqla başlayan özündənrazı məktəb direktoruna lağ etdiyini
bilən valideynlərin yenə dodaqları qaçdı.
- Hə, dostlar, - nəhayət, Murad çıxışına başladı, - qarşınızdakı bu kirpi var ha, məməlilər növünə aiddi, adi latın sözündən götürülmədi, mənası tikanlı sədd deməkdi. Ağaca çıxa, üzə
bilir, gecə həyat tərzi sürür və noyabrdan başlayaraq marta qədər qış yuxusuna gedir, on ilə qədər ömür sürür. İlan zəhərinə
qarşı davamlıdı, ildə bir dəfə hər üç tikanından birini dəyişir.
Cavanların üç min, yetkin olanların isə beş-altı min tikanı olur...
Ana, atası kimi əl-qolunu ölçə-ölçə danışan oğlunun aydın
və rəvan nitqinə qulaq asa-asa “Oğlum, inşallah, prezident olacaq!” - beynindən keçirdi. Qəfil ağlına gələn fikirdən əndişələndi, kənar qulaqların eşidə biləcəyindən narahat olub özü də hiss
etmədən o tərəf-bu tərəfə baxdı. Qorxaqlığına görə ürəyində
özü özünə lağ edib güldü.
Ata isə oğlunun siyasətlə maraqlanmağını çoxdan hiss etmişdi. Evlərində yaxın dostları toplaşanda, - aralarında hər peşə sahibləri vardı: biznesmen, jurnalist, siyasətçi, müəllim, həkim, fəhlə..., - söhbətin bir ucu hökmən siyasətə gedib çıxırdı.
Uşaq da istər-istəməz bu müzakirələrə qulaq olurdu. Bir dəfə

86

axşam evə gələndə Murad ona qəribə bir sual vermişdi: “Ata,
prezidentlə padşahın fərqi nədədi?”. Gülümsəyərək əvvəlcə
“Baxır harda və kimdən söhbət gedir”, - demişdi; o, hər şeylə
maraqlanan Muradın bu sualı təsadüfdən vermədiyini və ondan hansı səpkili izah eşitmək istədiyini təxmin edirdi, cavabı
da gözləntiyə adekvat olmuşdu. Amma uşağın təəccüb və maraq dolu baxışları qarşısında sonradan dəbbələmişdi: o, oğlunu
indidən bu cür söhbətlərə qatmaq istəmirdi. Görünür, uşaq bunu hiss etmiş, bic-bic gülümsünüb dərinə getməmişdi. Kartotekasında tanınmış siyasətçilər, diplomatlar, dövlət adamları barədə xeyli film və kitab toplamış Muradın ən çox sevdiyi siyasətçilər Lüter Kinqlə Nelson Mandella idi. Bir dəfə söhbətlərində “Siyasətçi ya ölməlidi ya da həbsdə olmalıdı”, - deməsindən
çox narahat olsa da, “uşaqdı, keçib gedər” deyə hər zaman düşüncə və seçim azadlığı verilmiş oğlunun üzərinə getməmişdi...
Murad isə danışdıqca, xüsusilə də, auditoriyanın aşırı marağını görüncə daha da ilhamlanırdı.
- Otuz altı dişi olur, yuxarı çənədə iyirmisi, aşağıda on altısı.
Güclü iybilmə və eşitmə qabiliyyəti var, amma zəif görür. Tək
yaşamağa üstünlük verir, amma çalışır ki, digərləri ilə yaxın
yerdə məskunlaşsın. Hamiləliyi qırx doqquz gün davam edir və
dördə yaxın bala verir, körpələr gözüyumulu dünyaya gəlirlər
və tikanları iti olmur. Ət, soxulcan, quş, yumurtanı çox sevirlər,
meyvə və tərəvəzi də unutmurlar. Çünki adamlardan fərqli olaraq sağlamlıqlarının qədrini bilirlər...
Bunu elə ciddi-ciddi söylədi ki, Kənan zarafatla ya tam ciddi
deyildiyini ayırd edə bilmədi. Amma xatırlayanda ki, onun da
uşaq vaxtı böyüklərlə bu cür məzə tutmağı vardı, dodaqları
qaçdı; oğlu özünə oxşayırdı və bununla fəxr edirdi.
- İynələrinə siqaret parçalarını keçirməyi sevirlər, - Murad
öyrəndiklərini üyütməkdə həvəslə davam edirdi, - elm hələ ki,
niyə belə davrandıqlarını aydınlaşdıra bilməsə də, bunu parazitlərdən qorunmaq üçün etdikləri güman edilir. - Üzünü atasına tutdu. - Heyif siqareti atmısan, yoxsa arvadının qorxusu ol-

87

madan siqaret kötüklərini hara gəldi tullaya bilərdin, - anasına
göz vurdu, - kirpimiz də onları yığışdırardı.
Ərlə arvad gülüşdülər.
- Daha nə öyrənmisən, oğul? - Anaya maraq güc gəlmişdi.
- Yuxuda kirpi görsəniz, bilin ki, uğur sizi gözləyir. Amma
əlinizə götürməyin, haa... - Fasilə verdi, bunu bilərəkdən edirdi;
doğmalarının təəccüb və maraqdan qaşlarını eyni vaxtda qaldırıb səbirsizliklə nə deyəcəyini gözləmələrindən zövq alırdı.
Ata bunu bilirdi:
- Yaxşı da, ay diplomat, fəndgirlik eləmə, de görək niyə?
- Bu pis insanla əlaqəyə işarədi. Ən pisi də, ailədaxili mübahisələr ola bilər. - Ciddi-ciddi cavab verib yenə ara verdi, ardınca bic-bic əvvəl anasına, sonra atasına baxdı. – Fikir vermişəm,
siz də axır vaxtlar tez-tez dalaşırsız, yuxuda təsadüfən əlinizə
kirpi almamısız ki?
Ərlə arvad yenə gülüşdülər, Muradsa məmnun idi.
- Yuxuda adamı kirpi tikanı sancsa, - davam etdi, - bu, o deməkdi ki, yaxın çevrənizdə sizə tələ quran birisi var.
- Bunları sənə dərsdəmi öyrədiblər, oğul? - Ata təəccübünü
gizlədə bilmədi.
- İnternetdə baxmışam, - oğul bic-bic qımışdı, - dərsdə adama ancaq axmaq-axmaq şeylər öyrədirlər.
Kənan bu daşın “Ay bala, dərsini oxu!” deyə uşağa gün verib işıq verməyən arvadının bostanına atıldığını tutmamış deyildi. “Heyif bizim vaxtımızda internet olmayıb, nə qədər geri
düşmüşük”, - bir az da təəssüfləndi. “Yaxşı ki, olmayıb. Yoxsa
bu uşaqlar kimi futbolu həyətdə yox, kompüterdə oynayardıq,
gizlənpaç əvəzinə oyun zallarında əlimizdə tapança adam öldürməkdən zövq alardıq. İndiki uşaqlar o səs-küyün, saçyolduların, torpaqda süpürləşmələrin, küsüb-barışmaların, şirin-şirin
söhbətlərin ləzzətini heç vaxt bilməyəcək”, - həm də, o günlər
üçün bir balaca darıxdı...
Murad internetdən kirpi yuvasının şəklini tapıb gətirdi. Ata
ilə bala xeyli əlləşib həyətdəki taxtalardan evin yeni sakininə

88

qəşəng bir yuva düzəltdilər. Kənan işləyə-işləyə hərdən gizlicə
oğluna göz qoyurdu. Onun insanlara, təbiətə, heyvanlara sevgisindən məmnun olmaya bilmirdi.
Yuva hazır olandan sonra kirpini ora qoyub yeməyə yollandılar. Murad arada yuvaya baş çəkirdi; ovçu yeni mənzilində mışılmışıl yatmağında idi. Axşam tərəfi növbəyi başçəkmədə onu yuvasında görmədi.
Həyətdə qoruyucunun olmasından evdəkilər xeyli ürəklənmişdilər, rahat çölə-bacaya çıxa bilirdilər. Amma eyni zamanda,
hər kəsin bir gözləntisi vardı...

***
Sarı üç gün idi ki, təcridxananın tibb məntəqəsində müalicə
alırdı. Palatalarda adətən beş-on xəstə olurdu. Əksəriyyəti imkanlı dustaqlardı və aralarında hər cürü vardı: nazir, biznesmen,
deputat, zavod direktoru, general... Çoxunun xüsusi müalicəyə
ehtiyacı olan bir xəstəliyi də yox idi, şəraiti daha yaxşı olduğuna görə, aylıq haqqını verib burada qalırdılar.
Burada olduğu müddətdə həkimlərdən başqa kimsə ilə ünsiyyətə girməmək tapşırığını almışdı və çalışırdı ki, ona riayət
etsin; belə yerlərdə çuğulluğun geniş yayıldığını artıq bilirdi.
Oxumaq üçün kitabxanadan kitab sifariş verməsinə də icazə
verilmişdi; buranın zəngin kitabxanası vardı, amma hər dustağın ona çıxışı yoxdu, yalnız özlərini “yaxşı aparanların” bu imtiyazı tanınırdı.
Gününü əsasən mütaliə ilə keçirirdi, şəraitindən də, münasibətdən də çox razı idi: həbsdə olduğu ilk günlər yaşadıqlarının
müqabilində bura ona cənnət kimi görünürdü. Hər gün yaralarına dərman qoyulur, iynə vurulur, digər tibbi prosedurlardan
keçirdi. Drakon tez-tez yanına gəlib-gedirdi və onunla elə davranırdı ki, sanki bir neçə gün öncə təpiyinin altına salıb əzişdirən bu deyildi. Hərdən yanına mülki geyimli bir nəfər gəlir, qapını arxadan bağlayır və söhbətləri iki-üç saatdan az çəkmirdi.

89

...Tibb məntəqəsində olduğu beşinci gün Drakon yanına gəlib görüşə getmək üçün hazırlaşmağı tapşırdı. Kiminlə görüşəcəyini demədi. İlk ağlına gələn anası oldu.
Güzgüdə özünə baxdı; gözünün altındakı qaraltılar hələ tam
çəkilməmiş, tikiş qoyulan partlamış qaşının sapları da üstündə
idi. Anasının onu bu kökdə görməsini heç istəməzdi, həkim isə
tikişləri sökməyi sabaha söz vermişdi. Amma getməyə bilməzdi, həm də anası, doğmaları üçün çox darıxmışdı...
Drakon onu otağa ötürüb özü çıxdı.
Çox həyəcanlı idi, anasının qarşısında özünü çox günahkar sayırdı. Ölkəni tərk edəndən sonra arvad bərk xəstələnmişdi, o,
isə Almaniyada olduğu səkkiz ayda ona cəmi iki dəfə zəng açmışdı. Müalicə üçün pula ehtiyacı olduğunu bilə-bilə və imkanı
ola-ola anasına yardım etməmiş, satdığı inəyin pulunu tezliklə
qaytaracağı barədə verdiyi sözü tutmamışdı. Bunlara görə çox
xəcalət çəkirdi...
İçəri girən adamları görcək özünü itirdi. Əmisi, bibisi və
xalası qızı idi.
Qapının ağzında dayanan Drakonun qulağı içəridə idi. Çox
az keçmiş otaqdan hay-küy səsləri eşidilməyə başladı. “O uşağı
sənə görə tutdular!”, “Almaniyada şirə-aslana dönmüşdün,
hardadı o dilin?!”, “Sənə görə başımız nə bəlalar çəkdi, gözündən gəlsin sənə etdiyimiz yaxşılıqlar!”.
Drakon bir-birinə qarışmış nalə, söyüş, təhqir səslərinə qulaq
asa-asa ürəyində gülürdü. Gur kişi səsinin “Tfu, sənin sifətinə,
qancığın oğlu!” deməyi ilə eyni vaxtda açılan şillənin səsindən
az qala otaq titrədi, ardınca qopan hay-küyə nəzarətçi özünü
içəri atdı və üz-gözü qana bulaşmış dustağı qohumlarının əlindən çətinliklə ala bildi.
Tibb məntəqəsində əlavə üç gün də qalmalı oldu. Sağ gözünün altı qaralmışdı, sifəti cırmaq-cırmaq idi, sol qaşına isə yenidən tikiş qoyası oldular...

90

***
İki həftəyə yaxın idi ki, bayırda Sarıdan xəbər yox idi. Onu
Azərbaycana təhvil verdiyinə görə Almaniya hökumətini tənqid edənlərin sayının kənarda artmasına baxmayaraq, öz ölkəsində həm özünə, həm də ətrafında baş verənlərə münasibət
birmənalı deyildi. Amma həbsini hökumət əleyhinə çıxışlarına
bağlayıb adının siyasi məhbusların siyahısına salınmasını tələb
edənlər az deyildi. Buna isə özünün də razılığı tələb olunurdu.
Yerli hüquq-müdafiə təşkilatları siyasi işlərdə ixtisaslaşmış
tanınmış bir vəkili müdafiəsinə cəlb etsələr də, o, hələ də görüşə icazə ala bilməmişdi. Sosial şəbəkələrdə onun ağır işgəncələrə məruz qalması barədə xəbərlər yayılırdı ki, bunlar toplumda
narahatlıq doğururdu: adamları həbs etdikdən sonra uzun
müddət barələrində məlumat gizli saxlanırdısa, vəkili, yaxınları
görüşünə buraxılmırdısa, telefona çıxarılmırdısa, bir qayda olaraq, ortada işgəncə faktoru olurdu.
Anasını da Sarı ilə görüşə buraxmamışdılar. Qadın xəstəxəstə iki dəfə durub o qədər yolu rayondan Bakıya gəlsə də, hər
dəfə “oğlunuz heç kimlə görüşmək istəmir”, - deyib geri qaytarmışdılar. Bir ara məlumat yayıldı ki, bəzi qohumlarına, görüş verilib, - əmisinin və daha iki yaxın qohumunun adı hallanırdı, - amma qohumlar bu faktı dandılar...
Sarının tibb məntəqəsində olduğu sonuncu gün yanına həmin mülki geyimli şəxs gəldi. Bağlı qapı arxasında iki saatdan
çox davam edən görüşün ardınca onu vəkillə görüşə çağırdılar.
Vəkil orta yaşlı, qara saçları olan yaraşıqlı birisi idi. Şux geyinmişdi, bahalı odekalonin iyi adamı uzaqdan vururdu. Üzü
tanış gəldi, amma heç cür yadına sala bilmədi; türmə adamın
yaddaşını da sıradan çıxarırdı.
Vəkil cibindən çıxardığı təzə Marlboro qutusunun ağzını
açıb əvvəlcə dustağa uzatdı:
- Yəqin siqaret çəkənsən, götür, təmiz maldı, Almaniyadan
gəlib. Mən ancaq bundan çəkirəm...

91

Vəkilin “Almaniya” ifadəsini sözgəlişi ya məqsədli işlətməsi
barədə sualın yaratdığı qısa tərəddüddən sonra dustaq əlini qutuya tərəf uzatdı. Almaniyaya köçəndən ancaq Marlboro çəkirdi;
axırıncı dəfə, deport olunduğu gün oranın aeroportunda ağzına
dəydiyi idi.
Vəkil cibindən çıxardığı qara rəngli alışqanla hər ikisinin siqaretini yandırdı. Tüstünü də gah ağzından, gah da burnundan
buraxa-buraxa onun müdafiəsini üzərinə götürməyi dostlardan
birinin xahiş etdiyini söylədi, ardınca da etirazının olub-olmadığını soruşdu. Qarşısındakı adamın “dostlardan biri” deyəndə
kimi nəzərdə tutduğunu Sarı bilmirdi, maraqlı gəlsə də, kimliyini də soruşmadı - indiki halda bunun heç bir mənası yox idi.
Gülümsünərək etirazının olmadığını bildirib təşəkkür etdi.
Bu vaxt Sarını qapının ağzında qarşılayan, kobud formada
göstərişlər verə-verə üzərində axtarış aparan Sərxan adlı nəzarətçi başını qapıdan içəri salıb sifətində yaltaq təbəssümlə:
- Müəllim, çay göndərimmi? - soruşdu.
- Göndər, qardaş, özü də yanında zoğal mürəbbəsi olsun,
deyəsən soyuqlamışam. Qapı örtülmüşdü ki, arxasınca səsləndi: - Sərxan, iki dənə də Snikers qoy böyrünə...
- Mənim xətrimi hamısı çox istəyir burda. Narahat olma, səni
də tapşıracam hamısına. Özüm də çalışacam ki, burdan tez çıxasan. Amma sən də çalış müdiriyyətlə yaxşı münasibətdə olasan. - Sifətinə ciddi görkəm verib dustağa tərəf əyildi. - Bura elə
yerdi ki, adamı... özün başa düşürsən də... heç kim də bilməz
nədən oldu...
Bu vaxt qapı açıldı, qara köynəkli gənc yaşlarında bir dustaq
əlində məcməyi içəri girdi. İri çayniki, armudu stəkanları, mürəbbəni və qənddanda bahalı konfetlər və üstündə də iki Snikers olan qənddanı masanın üzərinə qoydu. Vəkil qara rəngli
portmanatını çıxarıb, - Sarı ilk dəfə fikir verdi ki, adamın pencəyi, ayaqqabısı, qalstuku, hətta qolbağı qarışıq saatı da qara rəngdədir, - oradan bir onluq çıxarıb dustağa uzatdı:
- Bunu Sərxana verərsən, - ardınca pulqabısını eşələyib topa

92

pulların arasından tapdığı manatlığı dustağın cibinə saldı, - bu
da sənin.
Dustaq minnətdarlıq edib çıxdıqdan sonra təzəcə söhbətə
başlamışdılar ki, qapı yenidən açıldı.
- Dəyərli vəkilimiz, icazə olar?
Arxası qapıya tərəf olan vəkil səsi eşitcək çevrildi, üzündə
təbəssüm ayağa qalxıb gələnə tərəf getdi, qucaqlaşıb öpüşdülər.
- Bu tərəfdən keçirdim, işçilərim dedilər ki, burdasız, dedim
gəlim həm hal-əhval tutum, həm də bu günkü müsahibənizə
görə təşəkkür edim. Əla yazıdı, məhv etmisiz bu qaraguruhu...
Bu sözləri deyəndə gözücu ayaq üstə durmuş dustağa tərəf
baxdı. Sarı bu adamı bircə dəfə, tibb məntəqəsində görmüşdü.
Kimliyini oradakı həkimlərdən birindən soruşanda “rəis müavini Qədir müəllim” cavabını verib, astadan “burda rəisdən
çox, ondan qorxurlar” deyə əlavə etmişdi. Bunları xatırlayınca
narahat-narahat yerində qurcalandı.
Rəis müavini isə dilxoşluğunda idi.
- Elə bilərsən tərif üçün deyirəm. Bilirsən ki, məndə yaltaqlıq
deyilən şey yoxdu. Yaxşı cavablarını vermisən həm burdakı və
ordakı nökərlərin, həm də ağalarının...
Sarıya elə gəldi ki, rəis müavini bu sözləri deyəndə həm də
onu nəzərdə tutur, baxışları toqquşmasın deyə tez başını endirdi.
Vəkilin sifətindən məmnunluq yağırdı.
- Təşəkkür edirəm, Qədir müəllim, elə bir şey deyil, borcumuzdu...
- Bizim də borcumuz sizin kimi yaxşı oğlanların qulluğunda
durmaqdı. Bura yolunuz düşəndə bir biz tərəfə də təşrif buyurun, həm sizi çaya qonaq edim, həm də rahat söhbətləşək. Sizin
kimi insanlarla ünsiyyətdə olmağın özü də elə ibadətə bərabərdi... Yaxşı, mane olmayım, işinizdə olun, mənim də namazımın
vaxtıdı...
Rəis müavini çıxanda vəkil Marlboro qutusundan bir siqaret
çıxarıb alışdırdı.

93

- Çox dəyərli adamdı, mənimlə də yaxın dostdu. - Qutunu
dustağa uzatdı. - Bunu da qoy cibinə. Mən də dustaq olmuşam,
türmədə Malboronun ayrı ləzzəti olur.
Sarı ikili hiss keçirirdi, bir tərəfdən bu adamın onunla
özünü belə sadə aparmasından, diqqətindən duyğulanmışdı,
o biri tərəfdən isə, içində səbəbini özü də bilmədiyi bir narahatlıq vardı. Amma başqa seçimi də yox idi...
Vəkil ona sualları olduğunu deyib qara üzlü bloknotunu
qarşısına qoydu, cibindən qələmini çıxaranda dustaq şoka düşdü: perosu qızıl suyuna çəkilmiş, par-par parıldayan bu mürəkkəbli qələmin rəngi də qara idi.
Öncə vəkil burada olduğu müddətdə ona işgəncə verilib-verilmədiyini soruşdu. Belə bir şeyin olmadığını söylədi.
Hüquq-müdafiə təşkilatlarının ona vəkil tutduğunu, həmin
adamın da onunla görüşmək istədiyi barədə deyilənlərə də cavabı belə oldu: vəkil kimi ancaq onu istəyir, başqa kimsənin
yardımına ehtiyac duymur.
Adının siyasi məhbusların siyahısına salınması barədə bir sıra təşkilatların qərarına etiraz etdi: həbsində heç bir siyasi motiv görmürdü və qanunları pozduğu üçün tamamilə haqlı olaraq həbs olunmuşdu.
Onunla görüşə gələn anasına təcridxana rəhbərliyinin qanunsuz imtina cavabı verdiyi barədə iddiaların da yalan olduğunu, görüşü özü istəmədiyini, həmçinin əmisi, bibisi və xalası
qızı ilə gizli görüşünün təşkil olunması və orada təzyiqə məruz
qalması barədə gəzən söz-söhbətin də həqiqət olmadığını, həmin şəxsləri iki ilə yaxındır görmədiyini söylədi.
Vəkil indi söylədiklərini kağıza köçürməsi üçün çantasından
ağ vərəq çıxarıb qarşısına qoyanda ürəyində istehza ilə gülümsündü: “Şükür ki, heç olmasa kağızı qara rəngdə deyil!”
Vəkil onun yazdığı kağızı götürüb getməyə hazırlaşanda nəhayət, özünü təqdim etdi. Sarı bilmədi ki, sevinsin ya kədərlənsin: bir tərəfdən, bu adamın pis reputasiyası vardı, bu işə qatılması da böyük ehtimalla öz təşəbbüsü ilə bağlı deyildi. Amma

94

başqa tərəfdən də, Mahmud bir arzusunun reallaşmasında ona
yardımçı ola bilərdi - o, azadlığa çıxmaq istəyirdi...
“Onlar məni təkidlə əclaf etmək istəyirlər. Burdan çıxmağın
başqa yolu yoxdursa, olsun! Mən bunun kimi beş ilini yatıb
sonra əclaflığa razı olacaq qədər axmaq deyiləm. Bu onların
adamıdırsa, lap yaxşı, qoy gedib ağalarına çatdırsın ki, mən elə
günü sabahdan əclaf olmağa hazıram. Amma azadlıqda!”.
Mahmud çıxanda dustağa onun vəkili olmasını heç kəsə deməməyi məsləhət gördü:
“Bura elə yerdi ki, barəndə nə qədər az bilirlərsə, bir o qədər
başın dinc olar”.
“Görəsən, yenə nə hiyləsi var? - Ürəyində gülümsündü. Olsun, heç kimə demərəm, işində ol!”
Elə həmin gün Sarının həbsdən öz xəttilə yazdığı məktubu,
deyib-gülən yerdə şəkillərini, qısa görüntülərini hökumət mediası yayınladı...

***
Kirpinin həyətə gəlişinin üçüncü günü idi. Heyvan bir qayda
olaraq gündüzü yuvasında yuxuda keçirir, axşamlar ova çıxırdı. Adəti üzrə gün ərzində yuvaya bir neçə dəfə baş çəkən Murad günortaya yaxın kirpini orada görmədi.
Günortadan xeyli keçmişdi. Kənan kompüter arxasında durmadan keçirdiyi bir neçə saatdan sonra yorğunluğunu almaq
üçün pəncərəyə yaxınlaşdı. Buradan ətrafı seyr etməkdən zövq
alırdı. Kəndin təbiətini, havasını, qoxularını, hətta peyinin iyini
də çox xoşlayırdı. Müxtəlif qoxuların dad qatdığı təmiz havanı
ləzzətlə ciyərlərinə çəkdi. Kiçik göldə üzən ördəklərə xeyli tamaşa etdi. Sonra diqqətini gölün söyüd ağacları, kolluqlarla örtülmüş sahilində, hansı yollasa oralara gəlib çıxmış iri bir çay
daşının üstündə oturmuş uşaq cəlb etdi; başında yekə həsir papaq, əlində tilovun uzun qarğısı vardı. On-on iki yaşı ola, ya olmazdı. Gözünü tilovun suyun üzündə lövbər salmış qırmızı şa-

95

rına zilləyib fikrə getmişdi. Kənan da gözünü ora dikib uşaqla
birgə, ondan xəbərsiz, intizarla şarın nə vaxt hərəkətə gələcəyini gözləməyə başladı. Az keçmiş, şar tərpənməyə, suya batıbçıxmağa başladı, balıqçı yerində dikəldi. Şar suya girib yoxa çıxanda uşaq tilovu elə sevinclə dartdı ki, o anda Kənanın ən böyük arzusu qarmaqda iri bir pullu balığı yellənən görməkdi. Tilovu boş görəndə, məyusluğunun həddi-hüdudu yox idi; uşaq
kimi, o da pərt olmuşdu.
Uşaq əvvəlcə təəssüflə başını yırğaladı, sonra qalxıb topuğuna qədər çaya girdi, əlini qabağa uzadıb kimisə hədələyirmiş
kimi şəhadət barmağını havada yellətməyə başladı. Sonra deyinə-deyinə geri qayıdıb konserv qabındakı soxulcanlardan birini
götürüb ovcuna qoydu və o biri əlinin içi ilə bərkdən şillələməyə başladı; sanki qarmaqdakı soxulcanı götürüb aradan çıxmış
balığın acığını bu soxulcandan çıxırdı. Şillələri hər dəfə ovcuna
endirdikcə çıxan şappıltının səsindən öz sifəti də haldan-hala
düşürdü. Sonra cansız bədəni qarmağa taxdı, ipi suya vızıldadıb yenidən gözünü qırmızı şara dikdi.
Kənan gülümsəyərək gözlərini ondan çəkib həyətdə gəzintiyə çıxdı. Nəzərini göl tərəfdə hasarın yanındakı çəmənlikdə bir
qaraltı çəkdi. Diqqətlə baxdı, kirpi idi. Tikanlarını qabardıb nəyinsə ətrafında dövrə vururdu. Həmin nöqtəyə daha diqqətlə
göz qoyanda diksinən kimi oldu: yekə bir ilan gah kirpi ilə qabaq-qabağa dayanır, gah da onun hərəkətinə uyğun o tərəfə-bu
tərəfə çevrilir, tez-tez boynunu irəli uzadıb sürətlə də geri atırdı. Bu yolla hücuma keçdiyini, yoxsa müdafiə olunduğunu
ayırd edə bilmədi. Amma kirpi daha çox hücum mövqeyində
və daha çox hərəkətdə idi. Onun ilanın baş tərəfindən yapışmaq
istəyini aydın görmək olurdu; özünü sancmalardan qorumaq
üçün hərdən yumağa çevrilir, amma tez də açılıb yenidən hücuma keçirdi.
İçəridən, qonaq otağından döyüş səhnələrinin səsi gəlirdi;
Murad Napolyonla bağlı filmə baxırdı. Kənan gözlərini bir anlığa səhnədən ayırıb yavaşdan oğluna səsləndi:

96

- Murad, o yalançı döyüşü boş ver, tez gəl bura, əsl savaş burdadı.
Uşaq bu cür qəribə çağırışın ancaq çoxdan gözlədiyi bir şeylə
bağlı ola bilcəyini hiss edib qaça-qaça gəldi və atasının əlini
uzatdığı istiqamətə diqqət kəsildi. Ata və oğul birlikdə nəfəs
kəsən bu döyüşün necə sonlanacağını qorxu və həyəcan içində
gözləməyə başladılar.
İlanın növbəti hücumu da uğursuz oldu, kirpi tikanlarını irəli verib zərbədən ustalıqla yayınmağı bacardı; ağzı tikana toxunan kimi ilanın başı dərhal geri atıldı və müdafiəyə çəkildi. Bu
dəfə kirpi hücuma keçib rəqibinin başından yapışmaq istədi;
ilan cəld tərpənib hücumdan yayındı və kirpinin irəli uzanmış,
açıqda qalan sifətinə zərbə endirdi.
Ata bərkdən içini çəkib:
- Deyirlər kirpinin ilan zəhərinə immuniteti var, yəqin ona
görə belə arxayındı hə, oğul? - gözünü döyüşdən çəkmədən
oğlundan soruşdu.
- Hər ilanın yox. Gürzə olsaydı, işi çətin olardı. - Oğulun da
bütün diqqəti ölüm-dirim savaşında idi. - Gürzə dünyanın ən
zəhərli ilanlarından biri sayılır. Çalsa, kirpi çətin sağ qala...
Elə bu vaxt manevrləri ilə ilanı çaş-baş salmış kirpi anı tutub
rəqibinin başını ağzına keçirdi. Bir metr uzunluğunda bədən nizamsız çırpınmağa başladı; quyruq sanki rəqs edirmiş kimi gah
qalxır, gah enir, gah kirpiyə zərbələr endirib tikanlara dəyən kimi geri atılır, gah da xaotik şəkildə ətrafdakı kol-kosu qamçılayırdı. Quyruğun rəqsi beləcə, bir dəqiqəyə yaxın çəkdi. Ata ilə
balaya elə gəlirdi ki, indicə ilan rəqibini böyrü üstə aşırıb caynağından qurtula biləcək, amma kirpi başdan bərk yapışmışdı
və görünən o idi ki, buraxmaq fikri də yoxdur. Heyvan xeyli
çırpınıb, nəhayət, tamam söndü. Kirpi başı ağzından buraxıb
qalibanə görkəmdə ətrafa nəzər saldı.
Onun pəncərədən boylanan fanatlarına bir an elə gəldi ki,
həmin baxışlar onlara zillənib və... ikisi də sevinc içində qışqırışa-qışqırışa və əllərini bir-birinə bərkdən şappıldada-şappılda-

97

da qalibi alqışlamağa başladılar. Kirpi minnətdarlıq edirmiş kimi başını bir neçə dəfə yellədib, şikarını da alıb kolluğa tərəf üz
tutdu.
Ertəsi gün sübh tezdən Lalə çörək bişirmək üçün həyətin o
başındakı təndirxanaya gedəndə ilan görüb qorxudan əsə-əsə
evə qaçmışdı. Səs-küyə duran əri ilə oğlu birtəhər onu sakitləşdirib həmin yerə getdilər. Bu, kirpi tərəfindən basılmış həmin
ilan idi, təndirin yaxınlığında atılıb qalmışdı; başı yerində olsa
da, bədəninin quyruq tərəfdən bir hissəsi yox idi.
Kənan bel götürüb onu basdırmaq üçün həyətdə çala qazmaq istəyirdi ki, kənarda dayanıb ilanın ölüsünə belə baxmaqdan qorxan Lalə ərinə səsləndi:
- Atalar yəqin nəsə bilib deyiblər ki, ilna ulduz görməsə ölməz. Həm də onu deyirlər ki, ilanın yeddi qardaşı olur, birdən
gəlib onu burda görsələr... Yeddi ilana bir kirpi neyləyəsidi ki!
Sən öz canın, götür onu apar, kanal tərəflərdə bir yerdə basdır,
xəta-bəlası qoy bizdən uzaq olsun.
- Ataların bu gic-gic sözləri olmaya da... - Kənan arvadının
bu cür məsələlərdə inanclara bir xeyli meylli olduğunu bilirdi;
ona görə, zarafat, lağlağı yolu ilə qorxunu canından çıxarmağa
çalışırdı. Üzünü oğluna tutdu. - Murad, sən ananın qiymətli canı,
get gör evdə balaca kisədən-zaddan nə tapa bilirsən, götür gəl.
- Onu neynirsən? - Lalə təəccüblə ərinə baxdı.
- İlanı əlimizdə aparası deyilik ki, birdən yolda qardaşları
gördü! - Oğluna gizlicə göz vuran kişi ciddi-ciddi əlavə etdi:
- Hə, bir də, hələ ulduz çıxmayıb, gərək ehtiyatlı olaq, ola
bilsin ki, bu, hələ diridi.
Lalə qarışıq, üçü də gülüşdü.
Kanal yaxınlıqda yerləşirdi. Ata çalanı qaza-qaza bir gözü də
ölü ilanın yanında əyləşib qüssə içində ona baxan oğlunda idi.
- Nə fikrə getmisən, oğul?
Uşaq başını qaldırdı.
- Ata, biz onu niyə öldürdük? - fikirli-fikirli soruşdu.
Kənan tutuldu. Beli kənara qoyub oğlunun yanında çöməldi.

98

- Onu biz öldürmədik, oğul, kirpi öldürdü.
- Fərqi nə, onu öldürməyi kirpidən biz istəmişdik də.
- Hə, doğrudu, bunu biz istəyirdik, kirpini də elə o məqsədlə
almışdıq. Amma bir şey də var, biz onu öldürməsəydik, ondan
bizə xətər dəyə bilərdi, səni, məni, ananı, bir başqasını çala bilərdi və biz də ölə bilərdik.
- Amma o, heç kimi çalmaya da bilərdi.
Kənan əvvəlcə tutuldu, sonra gülümsünərək oğlunun daraq
batmayan qıvrım saçlarına əlini çəkdi.
- Hə, onu da doğru deyirsən, çalmaya bilərdi... Həyatda da
belə şeylər olur, oğul, heç bir pisliyin dəymədiyi, əksinə, hətta
yaxşılıq etdiyin adamlardan pislik görə bilərsən, heç gözləmədiyin yerdə səni elə pis vurarlar ki...
İlanı ehtiramla çalaya qoyub üstünü torpaqladılar.
Lalə bu gün çörək bişirməli idi, amma iki ayağını bir başmağa dirədi ki, hələ ulduz çıxmayıb, məni öldürsəniz də, təndirə
yaxın durmaram. Ertəsi gün çox yalvar-yaxardan sonra bir şərtlə razılıq verdi ki, kimsə yanında dursun. Bu işi oğlunun görməsinə razı deyildi, yük ərinin üzərinə düşdü...

***
Sarıya bu gün axşamtərəfi kameraya köçürüləcəyi bildirilmişdi. Günorta mülki geyimli şəxslə rəis müavininin otağında
görüşmüşdü. Tibb məntəqəsində olduğu on gün ərzində ikinci
dəfə görüşmələrinə rəğmən, nə adını bilirdi, nə də vəzifəsini.
Amma hökmlü müavinin ona göstərdiyi münasibətdən sıradan
biri olmadığını anlamamış da deyildi. Bu müddətdə müəmmalı
adam onunla ancaq “siz”lə danışırdı və bircə dəfə də etik qaydalardan kənara çıxan hər hansı sözə, hərəkətə yol verməmişdi.
Bunun məqsədli edildiyini ya da adamın səmimi olduğunu, ona
həqiqətən hörmət etdiyini müəyyən etməkdə çətinlik çəkirdi.
Bu günkü görüşdə də onunla əsasən mülki geyimli şəxs danışırdı. Hərdən rəis müavininə tərəf çevrilib nəsə deyəndə “baş

99

üzrə”, “oldu” kimi cavablar gəlirdi. Müavin də söhbət ərzində
bircə dəfə olsun onun adını çəkmədi, halbuki həmkarı az qala
hər müraciətini “Qədir müəllim”lə başlayırdı.
Bu dəfə söhbət tez yekunlaşdı. Dustaq getmək üçün qalxanda mülki şəxs də qalxıb əlini ona tərəf uzatdı:
- Sarı bəy, sizin doğru qərarlar verdiyinizə şadam. Əminəm
ki, çox qısa zamanda əməkdaşlığımızı bayırda davam etdirmək
imkanımız olacaq. Sizin kimi adamlar xalqa burda yox, azadlıqda daha çox lazımdı. Hansısa probleminiz və ya yardımıma ehtiyacınız olsa, Qədir müəllimə çatdırın, çalışarıq həll edək...
Rəis müavini yaltaqcasına başını yellədi. Söhbətin çox da
ürəyindən olmadığı sifətinin qaba cizgilərindən sezilsə də, bunu üzə vurmamağa çalışırdı...

***
Kənddə olduqlarının səkkizinci günü Kənana vacib zəng
gəldi. Şəhərə qayıtmalı oldu. Arvadına və oğluna qalmalarını
təklif etsə də, onsuz maraqsız olacaqdı deyə ana-bala da geri
dönmək istədilər. İki gündən sonra Muradın ad günü idi. Yolda
ondan nə hədiyyə gözlədiyini soruşanda uşaq çox fikirləşmədən “Tutuquşu!” - dedi. Ata gülümsünüb fikrə getdi.
...Doqquz yaşının tamamında atası Kənana ad günündə tutuquşu almışdı. Bu, onun həyatında ən xoşbəxt günlərdən biri
idi. Quşu danışdırmaq üçün bəzən saatlarla qəfəsin qarşısında
dayanıb “salam”, “necəsən”, “mənim adım Qeşadı” sözlərini
deməkdən bezmirdi. Amma günlər, aylar keçir, Qeşa isə danışmırdı ki, danışmırdı. Bir gün atasının uşaqlıq dostu Yusif onlara gəlmişdi, bu tərəflərə təzə ayaq açmış alman pivəsindən vururdular. Yusif həmişə olduğu kimi, əl-qolunu ölçə-ölçə gic-gic
söhbətlər edir və tez-tez də şit-şit hırıldayırdı. İki sözündən biri
də “maygülü” idi. Etibarlı dost olduğu üçün atası xətrinə dəymirdi, hərdən özü də ona qoşulub şitlənirdi. Ağzı bir an da dayanmayan qonaq arada çevrilib qəfəsində mürgü vuran Qeşaya

100

üzünü tutub “Düz demirəm, alə, Qeşa?” - deyə az qala çığırırdı.
Quş hər dəfə səsə diksinir, hərdən də narazı-narazı öz dilində
deyinirdi. Növbəti dəfə yenə eyni şey təkrarlananda heç kimin
gözləmədiyi bir hadisə baş verdi: Qeşa pəncələri üstə qalxıb,
boynunu də irəli verib bütün qəzəbini qəfəsdən çölə tökdü:
- Kəs də, alə, maygülü!
O vaxtdan yazıq Yusifin qara günləri başladı. Həyət-bacada
nəsə danışmaq istəyəndə məhəllə uşaqları “Kəs də, alə, maygülü!” - deyib binəvanı hər dəfə ağzını açmağa peşman edirdilər.
Qeşa isə həmin gündən məhəllənin sevimlisinə çevrildi. Bəzən uşaqlar saatlarla onların eyvanının qabağında dayanıb o
məşhur kəlməni eşitmək üçün quşu cırnadırdılar.
Bir gün Kənan evə gələndə qəfəsi yerdə, qapısını da açıq
gördü; tutuquşu isə yoxa çıxmışdı. Ertəsi gün Qeşanın başını
bir mərtəbə yuxarıdakı qonşunun uşağı Fərid həyətdən tapıb
gətirdi.
Bu itkidən uzun müddət özünə gələ bilməyən Kənan sevimli
quşunun faciəli ölümü ilə bağlı öz araşdırmasına başladı. Qeşanın yoxa çıxdığı gün qonşunun pişiyi Satananı onların eyvanında gəzişdiyini bir neçə nəfər görüb; həmçinin Kənangillə üzbəüz binadakı üçüncü mərtəbədə yaşayan və gününün çoxunu
aynəbənddə keçirən Nisə nənə pişiyin ağzında nəsə qaraltı görüb və dediyinə görə, onun “sərçə olduğunu” güman edib. Satananın eyvanlarda sülənmək, pəncərə açıq olanda mənzilə tullanmaq kimi xasiyyətinə qonşular bələddilər. Heç kimə ziyan
vurmazdı deyə, xətrinə dəyən də olmazdı; ev yiyəsinin ona verdiyi payı içəri ötürüb, hansı yolla gəlirdisə, o yolla da sakitcə
geri dönürdü. Qeşanın Satananın güdazına getdiyinə Kənanın
şübhəsi qalmamışdı, bu səbəbdən pişiyə çox qəzəbli idi və ondan hayıfını çıxmaq üçün fürsət axtarırdı. Bir dəfə Satana açıq
pəncərədən miyoldaya-miyoldaya və heç nə olmayıbmış kimi
onların mənzilinə tullananda divanda əyləşib televizora baxan
Kənan yerindən sıçrayıb hirslə təpiyi pişiyə necə ilişdirmişdisə,
heyvanın çığırtısına bütün qonşular çölə tökülüşmüşdülər. Tə-

101

piyi nəyə görə yediyini Satananın bilib-bilmədiyi kimsəyə agah
olmadı, amma o hadisədən sonra Kənanı hətta uzaqdan görəndə dabanına tüpürürdü...
Kənan bunları oğluna danışmışdı və uşaq quşun ölümünə
çox pis olmuşdu; ola bilsin ki, Qeşaya bağlı sərgüzəştlər və
onun faciəli sonluğu ilə Muradın tutuquşu arzusu arasında
hansısa bağlar vardı. Bunları düşünə-düşünə gözlərini güzgüyə
zilləyib “Ad günündə sənin tutuquşun olacaq!” - deyə bəyanat
verəndə Murad maşının arxasında sevincindən atılıb-düşürdü.
Ertəsi gün ata yolunu tanınmış zoomağazalardan birindən
saldı. Burada hər növ quş vardı; onların səsləri bir-birinə qarışmış və mağazanı başına götürmüşdü. Satıcı ahıl yaşlarında nurani bir kişi idi, başı orta yaşlı xanım müştəriyə qarışmışdı; quşlardan birini ağızdolusu ona tərifləyirdi.
Kənan tutuquşular olan hissəyə yaxınlaşdı. Qəfəslərin qabağında hər ölçüdə və rəngdə olan bu gözəl quşların adları qiymətləri ilə yanaşı kiçik lövhədə asılmışdı. Diqqətini Zara adlı
birisi çəkdi, qeyri-adi, göz oxşayan rəngləri vardı; qəfəsin bir
küncünə qısılıb gözləri yol çəkirmiş kimi baxışlarını uzaqlara
zilləmişdi. Ona tərəf gedib qarşısında dayandı və maraqla bu
gözəlliyə tamaşa etməyə başladı. Quşun heç tükü də tərpənmədi. Barmaqlarını qəfəsin tellərinə yavaşca toxundurub “ey, Zara, nə fikrə dalmısan?” - deyə dilxoşluq etdi. Quş tənbəl-tənbəl
başını çevirdi, qarşısındakı adamı laqeyd-laqeyd süzüb yenidən
əvvəlki halına döndü.
- Bunu üç ay öncə bir nəfər gətirib bura, - xanımı yola salan
satıcı ona yaxınlaşdı, - quşu satmaq fikri olmadığını, bir neçə
aylığa səfərə çıxmalı olduğu üçün onu etibarlı bir yerdə qoyub
getmək istədiyini söylədi, elə yerdə ki, vaxtlı-vaxtında dəninisuyunu versinlər. Məndən aylıq yeməyin pulunu soruşdu. Dedim, port-manatından iki şax yüzlük çıxarıb uzatdı. Pulu çıxaranda ciblərdən birində gözümə bir foto sataşdı, təbiətin qoynunda çəkilmiş şəkildə beş adam vardı, hamısı da xoşbəxt görünürdülər. Adamın qəmli nəzərləri bir anlıq şəkilin üzərində

102

dayandı, sonra pulqabını cibinə qoydu. Yüzlükləri mənə quşun
altı aylıq qulluğunun haqqı kimi vermişdi. Onu da əlavə etdi ki,
ölkəyə qayıdan kimi gəlib Zaranı götürəcək və başqa xərclərim
olsa, onları da artıqlaması ilə qarşılayacaq. Altı ay keçdi, amma
adam gəlib çıxmadı. Zaranı satmağa əlim gəlmirdi, əslində sahibinin verdiyi pul da lazım olandan xeyli artıq idi, ona görə,
daha altı ay gözlədim. Adamdan yenə xəbər-ətər çıxmadı. Sonra öz durumum da pisləşdi, heyvan da mənim üçün əlavə yükə
çevrildi. Fikirləşdim ki, yəqin başına bir iş gəlib, ya da quşa marağı itib, bu səbəbdən də satmaq qərarı verdim. Pulunu da saxlayıb özünə verəcəm... Hə, onu da deyim, nə gizlədim, Zaranın
ayağı da mənə düşmədi, o gələndən mağazanın işləri geri getməyə başladı... - Gözlərini quşa zilləyib azacıq fikrə getdi. Amma məsləhətli quşdu. Onu gətirən adam danışdığını deyirdi. Yalan nə deyim, mən bu müddətdə onu danışan görmədim. Quşlarda olur belə şey, yeri, yeməyi, mühit, adamlar ürəyincə olmayanda, yetərincə diqqət, sevgi görməyəndə sönükürlər, incik düşürlər.
Kişinin danışdıqları Kənanda quşa olan marağı daha da artırdı və qərarı qətiləşdi...
Murad hədiyyəni çox bəyəndi. Vaxtilə atası kimi indi o da
boş vaxtının xeyli hissəsini qəfəsin qarşısında keçirir, evin təzə
sakininin dilini açmaq üçün dəridən-qabıqdan çıxırdı: “salam”,
“necəsən”, “mənim adım Zaradı”...
Murad evdə olmayanda quş bütün günü sanki nəyinsə xiffətini çəkirmiş kimi qəmgin-qəmgin oturub gözünü bir nöqtəyə
zilləyirdi. Ərlə arvadın onunla dil tapmağa yönəlmiş bütün
cəhdləri uğursuz olmuşdu. Zara nə onlarla ünsiyyətə maraq
göstərir, nə də çox sevdiyi meyvə və ləpələrə gözünün ucu ilə
baxırdı. Qəfəsin qarşısında Murad peyda olanda isə vəziyyət tamam dəyişirdi: onun hər sözünə, hərəkətinə, nəvazişinə ya səs
çıxarmaqla, ya da hansısa başqa formada reaksiya verirdi. Uşağın uzatdığı hər yeməyi də sevincək alırdı.
Bir dəfə quşun bu qəribə davranışının səbəbilə bağlı arvadı-

103

nın verdiyi suala Kənan “çünki uşaqlar saf və günahsız olurlar,
heyvanlar bunu hiss edirlər”, - cavabını vermişdi; Lalə razılaşırmış kimi başını yelləsə də, əslində, ağlı elə bir şey kəsməmişdi.
Dediklərinin doğru olub-olmadığını heç Kənanın özü də bilmirdi, fikir isə qəfil ağlına gəlmişdi.
Arvadının hansı günahlar işlətdiyini bilmirdi, amma son
vaxtlar başına gələnlərin öz günahlarının bədəli olduğuna şübhə etmirdi: onun ölkəsində bizneslə məşğul olub günaha batmamaq mümkün deyildi, biznes böyüdükcə günahlar da bir o
qədər artırdı. Belə şeylər barədə düşünəndə Tanrı yadına düşür
və günahlarından keçməsi üçün ona dil tökürdü.
O, Allahdan çox qorxurdi...

***
Qara görüş otağına girəndə orada onu ortaboylu, xoş görünüşə malik qara eynəkli bir nəfər gözləyirdi. Ayaqqabısından
pencəyinə qədər geydiyi, taxdığı nə vardısa hamısı qara rəngdə
idi. Tanımadığı bu adam onu müdafiə edəcəkdi.
Vəkil tələsirdi deyə birbaşa mövzuya keçdilər. Təzə söhbətə
başlamışdılar ki, dustaqlardan biri əlində məcməyi içəri girdi,
dəm çaynikini, iki armudu stəkanı və içərisində bahalı şirniyyatlar olan qənddanı masanın üstünə qoydu; qabda iki Snikers
də vardı. Vəkil qara portmanatından bir onluq, bir də manatlıq
çıxarıb, “özün yerbəyer elə” deyib gəncə uzatdı. Dustaq gülümsünüb pulu aldı, minnətdarlıq edib çıxdı.
Vəkil diqqətlə Qaraya qulaq asır, hərdən nəzakətlə sözünü
kəsir, suallar verir, qarşısındakı qara üzlü bloknotunda qeydlər
aparırdı. Qara baş verənləri olduğu kimi ona danışdı. Kəkliklə
bir-birilərini sevdiklərini və ailə qurmaq istədiklərini, qızın
onunla könüllü getdiyini və məhkəmədə də bunu təsdiqləyəcəyinə əmin olduğunu deyəndə vəkil çoxmənalı gülümsündü.
Qabağındakı qovluqdan səliqəli xətlə nəsə yazılmış bir kağız çıxardı, qarşısına qoyub aram-aram oxumağa başladı. Vəkil oxu-

104

duqca dustağın sifəti rəngdən rəngə düşürdü; son cümlələr bitəndə başı, dizlərinə söykədiyi əlləri arasında eləcə quruyub
qalmışdı; o, qulaqlarının eşitdiyinə heç cür inana bilmirdi. Qəfil
başını qaldırıb az qala qışqırdı:
- Yoox! Ola bilməz bu! Kəklik belə şeylər yaza bilməz!
- İnanmırsan, al, özün oxu. - Vəkil təmkinin pozmadan kağızı ona uzadıb, özü də ayağa qalxdı. - Qoy qalsın səndə. Mənim
vacib bir görüşüm var, indi getməliyəm, amma yaxın günlərdə
yenə gələcəm. - Qapıdan çıxanda çevrildi. - Yadımdan çıxmışdı
deyəm ki, sənin müdafiəni götürməyi məndən böyük adamlar
xahiş edib. Adım da Mahmuddu... Mahmud Gəraylı. Hə, bir də,
vəkilinin kim olduğunu burda bilməsələr yaxşıdı. Öz maraqlarına görə belə məsləhətdi.
Qara başı ilə hə cavabını versə də, fikri məktubun yanında
idi. Qapı örtülən kimi həyəcan içində onu oxumağa başladı.
“...Qara Bəkirov ilə altı aydan çox idi ki, tanışlığımız vardı.
Onunla bir neçə dəfə görüşmüşdük. Belə görüşlərin birində o,
məni sevdiyini və mənimlə ailə qurmaq istədiyini bildirdi. Lakin mən ona ailəmin buna razı olmayacağını, bu günlərdə bizə
elçi gələcəyini, əmim oğlu ilə ailə qurmağa hazırlaşdığımı,
onunla isə yalnız dost kimi qala biləcəyimizi söylədim... Həmin
hadisədən bir gün qabaq o mənə zəng edərək vacib bir məsələ ilə
bağlı görüşmək istədiyini bildirdi. Dediyi vaxtda həmin yerə
getdim. Qara yenidən mənə evlənmək təklifi edəndə ona qəti
şəkildə rədd cavabı verib aralanmaq istəyəndə, əvvəlcə qolumdan yapışdı, sonra isə qəfil ağzımdan tutaraq məni zorla yaxınlıqda dayanmış maşına otuzdurdu. Maşın tərpənəndə bərkdən
qışqırmağa başladım, amma Qara səsimin eşidilməməsi üçün
sürücüyə şüşələri qaldırmağı və maqnitofonun səsini artırmağı
göstəriş verdi, mənim isə əl-qolumdan tutub başımı iki oturacağın arasına saldı. Məni buraxmayacağını görüb, onu aldadaraq
qaçırılmağıma etiraz etmədiyimi bildirdim. Bundan sonra qollarımı boş verdi. Təxminən iki saat yol getdik. Yolda yol kənarında
yerləşən kafelərdən birində nahar etdik. Mən əvvəl istədim orda

105

qışqır-bağır salam, amma Qaranın mənə xətər yetirə biləcəyindən
qorxduğum üçün bunu etmədim. Kafedə olduğumuz zaman Qara mənə bir kağız və qələm verib onunla könüllü getdiyim barədə yazmağımı istədi. Mən onun sayıqlığını zəiflətmək və qaçmağım üçün şərait yaratmaq məqsədilə məcbur olub dediklərini yazdım. Maşın bizi bir evə apardı, orada bildim ki, bura Qaranın dayısıgilinin evidir. Mən qaçmaq üçün fürsət axtarırdım,
amma Qaranın nəzarəti daim üzərimdə olduğuna görə buna
imkan olmadı. Gecəni orada qaldıq, amma mənim təkidli tələblərimdən sonra ayrı-ayrı otaqlarda yatdıq. Ertəsi gün ailə üzvlərim, yaxınlarım saxlandığım evə gələrək, məni ordan apardılar.
Onlar tərəfdən nə Sarıya, nə də onun qohumlarına qarşı hər
hansı qanunsuz hərəkətlərə yol verilməyib. Əmimin guya Qaraya şillə vurması barədə dedikləri isə ağ yalandır, törətdiyi ağır
cinayətə görə alacağı cəzadan yaxa qurtarmaq üçün belə deyir.
Mənim heç vaxt Qara ilə ailə qurmaq fikrim olmayıb və ola da
bilməzdi, çünki o, qatı müxalifətçidir, dövlət əleyhinə mitinqlərdə iştirak edib, görüşlərimiz zamanı dövlət əleyhinə şərböhtanlar danışırdı. Buna görə, tez-tez mübahisələrimiz düşürdü, çünki bizim ailəmiz və qohumlarımız hamılıqla dövlətçiliyə
sadiq insanlardı. Mən bu adama qarşı şikayətçiyəm, çünki o
mənim həyatımı puç edib, buna görə, onun ən sərt qaydada cəzalandırılmasını tələb edirəm...”
Qara görüşdən çıxanda qaş qaralmışdı. Onu yenidən öz yerinə qaytardılar. İçəri girəndə otağını tanımadı: hər yer yuyulub
təmizlənmiş, lampa taxılan qırıq patron yenisilə əvəzlənmiş,
ona gur işıq saçan lampa taxılmışdı. Masanın üstündə sabun, poroşok, diş pastası və fırçası qoyulmuşdu. Unitaz çirk və ərpdən təmizlənmiş, yataq dəsti yenisi ilə əvəzlənmişdi. Kranı açdı, oradan isti su gəlirdi.
Başqa vaxt olsaydı, çox sevinərdi, amma indi bütün bunlar
gözünə görünmürdü. Özünü süst və yorğun hiss edirdi, elə bil
ağır yük boşaltmaqdan gəlirdi.
Cibindən məktubu çıxarıb yenidən oxudu, sonra bir də, bir

106

də. Qəfil hiss elədi ki, havası çatışmır, sanki bu dəqiqə boğulacaqdı. Qorxdu, yatağından qalxıb tez stulu ayaqları altına qoydu və ağzını nəfəsciyə dirədi. Bayırda sərin meh əsirdi, gözlərini yumub, dərindən nəfəs alaraq təmiz havanı acgözlüklə ciyərlərinə çəkdi. Bunu bir neçə dəfə təkrarladı. Bir az sakitləşən kimi oldu.
Yenib yenidən yatağına qayıtdı. Kəklik və məktubu gözlərinin önündən getmirdi.
Dəhlizdə dəmir arabanın səsi eşidildi. Azacıq keçmiş qapının pəncərəsi açıldı və ənənəvi səs gəldi: “Axşam yeməyi”. Mədəsi acından zoqquldasa da, durmağa halı yox idi. Yatağından
qalxmadan “İstəmirəm!” dedi. Pəncərə şaqqıltı ilə bağlandı.
Sübhə qədər gözünə yuxu getmədi...

***
Kənan vergi idarəsindən ağır hisslə çıxdı. Rəisin özü zəng
edib görüşə dəvət etmişdi: bir-birilərini xeyli müddətdi tanıyırdılar, aralarında xətir-hörmət vardı. Ona mədəni şəkildə başa
salındı ki, bir neçə ay öncə deyilən məbləği Fonda köçürmək
gərəkdir. Müraciəti xatıraladanda rəis istehza ilə gülümsünüb
“Sənə hər şeyi danışa bilmirəm, amma bir məsləhət verim: o
pulu gətirsən yaxşı olar.” - deyib, düşünməyə bir həftə vaxt
vermişdi.
Kənan çox ölçüb-biçəndən sonra bu nəticəyə gəldi ki, tələb
olunan məbləği ödəsə, borclarının altından çıxa bilməyəcək.
Vaxtın tamamında zəng edib rəisə “bağışlayın, o qədər pulum
yoxdu”, - dedi.
Yenə iki ay ərzində kimsə qapısını döymədi. Üçüncü ayın ilk
günlərində ona məxsus bütün ticarət obyektlərində vergi yoxlaması başladı. Bir aydan çox çəkən təftişin yekunu olaraq, yarım
milyon manatlıq vergi borcu aşkarlandı, barəsində külli miqdarda vergidən yayınma faktı ilə bağlı cinayət işi açıldı. İttiham
olunduğu maddənin sanksiyasında yeddi ilə qədər həbs cəzası
vardı. Məsələ həm də ona görə ciddi görünürdü ki, son üç ayda

107

beş sahibkar tanışına qarşı cinayət işi qaldırılmışdı: hamısı da
doqquz ay öncə həmin o müraciəti imzalayanlar idi. Onlardan
ikisi həbs olunmuş, digər üçü cəzadan yaxa qurtarmaq üçün ilk
dəfə tələb olunan məbləğdən ikiqat artığını ödəməyə məcbur
olmuşdular; bu yolla həm özlərinə, həm də başqalarına dərs verilirdi. Etirazçılardan daha ağıllı tərpənən biri isə vaxtında bütün mal-mülkünü satıb ölkədən qaça bilmişdi.
Kənanın da məsuliyyətdən yayınmaq üçün vaxtilə şansı yaranmışdı: bəlli müraciətdən bir neçə gün öncə yüksək vəzifəli
məmurlardan birinin adamları ona çıxmışdılar. Məmur himayəsini təklif edirdi, şərtləri də çox sadə idi: biznesinə yarıbayarı
şərik olur, əvəzində, bundan sonra kimsə qapısını döymür. O
vaxt çox düşünüb sonda yox dedi. Təkcə pul məsələsi deyildi,
belə şərtlər altında işləməyi, yaşamağı özünə təhqir sayırdı;
gecəni gündüzünə qatıb işlə, sağlamlığından, ailənin boğazından kəsib, qəpiyi qəpiyin üstünə qoyub işini qur, hansısa bir
məmur heç nədən dədə malı kimi gəlib sənə şərik olsun, hələ
bir şərtlərini də diqtə etsin.
İndi yenidən bu təklifi xatırladı. O, həbs olunmaq istəmirdi.
Həmin məmura müraciət etməyə həm üzü gəlmirdi, həm də
qüruru yol vermirdi. Bir də ki, şərtləri daha az ağır olan varianta ümidlərini hələ tamam itirməmişdi. Yenə hakimiyyətə yaxın
informasiya agentliklərindən birinin rəhbəri olan uşaqlıq dostu
yadına düşdü; Ceyhunun əli uzun idi, öncələr xırda-para problemləri yarananda bir neçə dəfə köməyinə çatmışdı. Ofisinə
getdi, başına gələnləri ona danışdı. Dostu belə hallarda bir qayda olaraq gülə-gülə “boş şeydi, qaydasına qoyarıq” deyə dilxoşluq edər, ürək-dirək verərdi, bu dəfə “mən girən kol deyil” cavabını verdi. Üstündən iki gün keçmiş zəng edib bir nəfərlə axşamtərəfi onlara gələcəyini dedi...
Kənan onu görən kimi tanıdı. Əvvəllər heç vaxt üz-üzə gəlməsələr də, bu adamı yaxşı tanıyırdı. Vaxtilə ölkənin ən mübariz vəkillərindən biri sayılırdı; yüksək vəzifəli məmurların adlarının keçdiyi hay-küylü korrupsiya işlərində müxalif qəzetləri,

108

jurnalistləri, ictimai və siyasi fəalları müdafiə edirdi. Yaxşı natiqliyi vardı, Ərəb Baharının4 təsiri altında ölkədə hökumət əleyhinə mitinqlər zamanı tez-tez tribunalardan odlu-alovlu çıxışlar edirdi. Hakimlər, prokurorlar ondan tük tökürdülər.
Sonra həbs olundu, cibindən narkotik tapmışdılar; adamın
heç siqaret də çəkmədiyi deyilirdi. Saxta ittihamlarla altı illiyə
həbsxanaya göndərildi. Həbsdə olduğu dövrdə həm ölkədə,
həm də xaricdə müdafiəsi üçün durmadan kampaniyalar keçirilirdi. Böyük-böyük dövlətlərin siyasətçiləri onun şəkli olan köynəklərdə parlament iclaslarına qatılırdılar. Azadlığı üçün dünyanın hər yerində etiraz toplantıları təşkil olunurdu; cəza çəkdiyi həbsxanaya ən müxtəlif ölkələrdən axın-axın dəstək məktubları gəlirdi. Müdafiəsinə ölkənin ən yaxşı vəkilləri qatılmışdılar.
Hamı tezliklə azadlığa buraxılacağını gözləyirdi. Amma illər
bir-birini yola verir, onun isə qapısı açılmırdı ki, açılmırdı.
Həbsxanada başına daha nə oyunlar açmadılar: dəfələrlə karsa
salındı, dustaqlar üstünə qaldırıldı, ən pis şeylərlə təhdid olundu... “Buradan meyitim çıxar, amma məni sındıra bilməzsiniz!” demişdi. Onu tutduranlar da dirənmişdi, o da.
Azadlığa çıxmasına doqquz ay qalmış bir gün xəbər çıxdı ki,
həbsxanada axtarış zamanı döşəyinin altından qanunsuz kəsici
alət tapılıb. O vaxt bu iş böyük hay-küy yaratdı, həm ölkədə,
həm də onun hüdudlarından kənarda ciddi etirazlara səbəb oldu. Böyük dövlətlər, nüfuzlu beynəlxalq təşkilatlar saxta cinayət işinə xitam verilməsini, vəkilin təcili azadlığa buraxılmasını
tələb edirdilər. Amma faydası olmadı, cəzasına daha dörd il
əlavə olundu. Beləcə, basqılar altında daha bir ilini yola verdi.

2010-cu ilin dekabrından ərəb ölkələrində işsizlik, ərzaq qiymətlərinin yüksəlməsi, söz azadlığı, bürokratik əngəllər və aşağı həyat səviyyəsi ilə əlaqədar başlayan etiraz nümayişləridir. Dekabrın 18-də Tunisdə başlayan və 1987-ci ildən hakimiyyətdə olan Zeynalabdin ben Əlinin ölkəni tərk etməsi ilə nəticələnən inqilabın
qələbəsi digər ərəb ölkələri - Misir, Yəmən, Əlcəzair və İordaniyada da etiraz nümayişləri dalğasına səbəb olub.
4

109

Və bir gün heç gözlənilmədən azadlığa buraxıldı. Çöldə onu
qəhrəman kimi qarşıladılar.
Həbsdən çıxandan sonra da vəkilliyinə davam etdi. Amma
daha cəncəl işlərə çıxmırdı, əvvəlki tənqidi çıxışları və yazıları
da yox idi. Az keçmiş, vaxtilə çiyin-çiyinə dayandığı, həbsdə
olanda müdafiəsinə qalxan dostlarının, mübarizə yoldaşlarının
ünvanına əvvəlcə tənqidlər, sonra hədyanlar yağdırmağa başladı. Qısa müddətdə ətrafında onlardan heç kəs qalmadı. Daha
sonra bəzilərini saxta ittihamlarla həbsə atdılar, başqalarını
yüksək cərimə və kompensasiya tələbilə mülki məhkəmələrə
çəkdilər. O isə həmin işlərdə keçmiş əqidə yoldaşlarına qarşı
vəkillik edirdi. Söhbət gəzirdi ki, təzə açdığı hüquq şirkəti üçün
icarəyə götürdüyü iki mərtəbəli bina yuxarılara xidmətinə görə
ona hədiyyə edilib. İndi o və komandası hökumətə qarşı yox,
onun tənqidçilərinə qarşı idi. Qısa zamanda sosial şəbəkələrdə
“mübarizə simvolu”, “qəhrəman”dan “satqın”, “əclaf”a çevrildi...
Heç yarımca saat keçmədi ki, qonağın səsi otağı götürmüşdü. Üçüncü qədəhdən sonra keflənib bərkdən deyib-gülür, zarafatlaşır, hər dəfə qədəhlər yuxarı qalxanda o da qalxıb uzunuzadı tostlar deyirdi. Hərdən də əlini yanında sakitcə əyləşmiş
ev sahibinin kürəyinə vurub “Heç nəyin fikrini eləmə, qardaşın
ölməyib, hər şeyi qaydasına qoyacaq!” - deyə yekələnirdi.
Növbəti tostu demək üçün ayağa qalxanda təsüdüfən gözü
pəncərə tərəfdə qəfəsdəki tutuquşuya sataşdı. Səndəlyə-səndələyə ora yaxınlaşdı. Pəncərədən çölə baxan quşun baxışlarından
qəm-qüssə yağırdı.
Qonaq əlindəki kabab tikəsini dişinə çəkə-çəkə quşa marıtlandı.
- Nədi a quş, nədən belə qəm dəryasına qərq olmusan? Nə
dərdin ola bilər ki sənin, yeməyin yanında, içməyin yanında,
başqa sənə nə lazımdı axı, ay naşükür məxluq?!
Quş sanki onu görmür, eşitmirdi, necə durmuşdusa, tövrünü
dəyişmədi. Onun bu saymazyanalığı ayaq üstə güclə dayanan
qonağa toxundu. İçkinin təsirindən qırmızıya çalan sifəti əyildi.

110

- Səninləyəm, a quş! Bəlkə, kabab istəyirsən?! - Quşun yenə
reaksiya vermədiyini görüb əlindəki tikəni acıqla qəfəsin telləri
arasından içəri dürtməyə başladı. - Al, götür təp gözünə!
Quş diksindi, başını çevilib gözlərini ona zillənmiş sərxoş
gözlərə dikdi, beləcə bir neçə saniyə donub qaldı və birdən heç
kimin gözləmədiyi halda çığıra-çığıra özünü qəfəsin divarlarına
çırpmağa başladı.
Qorxudan bir addım geri atan qonaq çevrilib təəccüblə ev sahibinə baxdı:
- Bu lap başdanxarabmış ki! Birdən-birə nə oldu buna?
Kənan da təəccüblə çiyinlərini çəkdi; o, Zaranı heç vaxt belə
aqressiv görməmişdi, səbəbi özünə də maraqlı gəldi.
Qonaq yerinə qayıdıb növbəti qədəhi başına çəkdi. Quş da
sakitləşmişdi, amma gözlərini ondan çəkmirdi.
Sərxoş vəkil az keçmiş növbəti tost demək üçün ayağa qalxanda quşu xatırlayıb o tərəfə çevriləndə heyvan yenidən panika içində özünü qəfəsin divarlarına çırpmağa başladı. Baş verənlərdən bir şey anlamayan ev sahibi yerindən qalxdı, tellərin
arasında ilişmiş ət tikəsini dartıb çıxardı, qəfəsi götürüb o biri
otağa keçdi. Az sonra əliboş geri dönüb üzrxahlıq etdi:
- Başa düşə bilmədim ki, nə olub buna. Əslində, çox sakit və
xoşxasiyyət quşdu...
- Onu niyə gizlətdin ki, məndən? - İçkinin təsirindən sifəti
pörtmüş qonaq növbəti qədəhi başına çəkib turş xiyarlardan birini götürüb diri-diri ağzına atdı və marçıltı ilə yeyə-yeyə gözlərini ev sahibinə dikdi.
Səs Kənanın beyninə işləyir, sinirlərinə toxunurdu. Adam artıq onda ikrah hissi oyadırdı; bunu gizlətməyə çalışıb sifətinə
zorla təbəssüm verdi.
- Yox, yox, Allah eləməsin, Mahmud müəllim. Sadəcə heyvanın
özünü belə aparmasının xətrinizə dəyə biləcəyindən narahat oldum.
- Xətrimə niyə dəyir ki?! - Qonaq bərkdən güldü, birdən sifəti ciddiləşdi, səsinin tonu da dəyişdi: - Mənim xətrimə dəyən

111

hələ anasından olmayıb, eləsi tapılsa başını bu əllərimlə üzərəm! - Kababın yağlı yerindən birini götürüb dişlərinə çəkdi. Bura bax, səndən bir xahişim var, amma əvvəlcə söz ver ki, yerə
salmayassan, sonra deyim. Onu da bil ki, xahişimi yerə salanda
xətrimə möhkəm dəyir. - Qaşının birini aşağı, o birini isə yuxarı
dartıb cavabı gözlədi.
- Buyurun, Mahmud müəllim.
- Bu quşu mənə hədiyyə elə. Qürurlu nə görsəm, istər adam
olsun, istərsə də heyvan, çox sevərəm onu. - Daha bir qədəhi başına çəkdi və növbəti xiyarı ağzına atıb marçıldada-marçıldada: Belələrini sındırmaqdan xüsusi zövq alıram, - deyib hırıldadı.
Eşitdikləri ev sahibi üçün o qədər gözlənilməz oldu ki, özünü itirdi. Bunun zarafat ya ciddi olduğunu müəyyən etmək
üçün əvvəl bir, sonra o biri qonağa baxdı; Ceyhun üzrxahlıq
edirmiş kimi çiyinlərini çəkdi. Yenidən sərxoş qonağa çevrildi:
yox, adam tam ciddi idi. Həyəcandanmı, əsəbdənmi dil-dodağı
qurumuşdu, sudan bir qurtum aldı. Gözlər onda idi.
- Qurbandı sizə... - dili topuq vurdu, - amma...
- Bilirəm nə deyəssən, - kefli qonaq sözünü kəsdi, - yoox,
onu şişə çəkmək fikrim heç yoxdu. - Şit-şit gülüb ardınca sifətinə ciddi görkəm verməyə çalışdı. - Ona mədəniyyət öyrədəcəm,
hörmətli insanlarla necə rəftar etməyin elmini öyrədəcəm!
Ev sahibinin tutulduğunu görən Ceyhun söhbəti dəyişməyə,
əsas mövzunun üzərinə gətirməyə çalışdı, amma tanışı o hayda
deyildi. Bunun fərqinə varanda, əlini çiyninə qoyub “gedək,
Mahmud müəllim, daha gecdi”, - deyib ayağa qalxdı.
Vəkil ayaq üstə güclə dururdu. Ceyhun ona ayaqqabılarını
geyməkdə yardımçı oldu. Sonra qoluna girib çıxmaq istəyirdi
ki, sərxoş ayaq saxladı, gözlərini Kənana dikdi.
- Bə mənim quşumu vermək istəmirsən?
Karıxıb qalmış ev sahibi əvvəlcə matdım-matdım qonağın
üzünə baxdı, ardınca da “həə... əlbəttə!” deyib ağır addımlarla
qonşu otağa keçdi və qəfəslə geri döndü; ona elə gəldi ki, əlində
tutduğu qəfəs deyil, ağır daş parçasıdır. Utandığından quşun

112

üzünə baxa da bilmirdi. Qəribədir, Zara da bir küncə qısılıb baş
verənləri sakitcə müşahidə edirdi. Sırtıq təbəssümü sifətindən
çəkilməyən qonaq məmnun halda:
- Axı demədin adı nədi bunun? - soruşdu.
- Zara. - Ev sahibinin səsi güclə çıxdı.
Əl uzanıb qəfəsi alanda nə baş verdiyi sanki quşa indi çatdı:
hövllənmiş kimi yenidən özünü qəfəsin divarlarına çırpmağa
başladı. Vəkil qəfəsdən möhkəm yapışıb səndələyə-səndələyə
qapıdan çıxanda o biri qonaq ayaq saxladı, donub qalmış ev sahibinə astadan.
- Keçmiş olsun...- deyib günahkarcasına gülümsündü - Qoy
özünə gəlsin, görüşün vaxtını öyrənib deyərəm sənə, özün təklikdə gedib görüşüb həm dərdini danışarsan, həm də... - öz dediyinə özü də inanmır kimi çiyinlərini çəkdi, - quşu geri alarsan...
Kənan dəhşətli üzüntü içində idi. Vəkilin özünü necə aparmasından daha çox, oğlunun sevimli quşunu aparması ona
möhkəm yer eləmişdi. Rayonlardan birində üç günlük məktəblərarası şahmat yarışından qayıdanda Murada nə cavab verəcəkdi, bilmirdi. Oğlu Zaraya çox bağlanmışdı; bir neçə gün öncə onunla çəkdirdiyi şəkli dükandan aldığı qəşəng bir çərçivəyə
saldırıb otağından asmışdı. Bu itkinin ona güclü mənəvi zərbə
olacağını bilirdi.
Qonaqlar gedəndən sonra mətbəxdən çıxmayan Lalə divanın
bir küncündə büzüşüb oturmuş ərinə yaxınlaşdı.
- Özünü pis hiss edirsən, Kənan?
- Yox, yaxşıyam...
- Bunu hardan tapmısız? Çox həyasız adama oxşayır, heç xoşum gəlmədi ondan.
Qüssəli baxışları arvadına dikilmiş ərin bu adamdan gizli
heç bir sirri yox idi, amma son vaxtlar baş verənləri onunla bölüşmürdü; Lalə onun səhhətinə görə onsuz da çox narahatdı,
başına gələnləri eşitsəydi, bu, ona ağır yük olardı. Vəkilsə onun
da ürəyinə yatmamışdı, amma düşdüyü indiki çıxılmaz durumda belə bir adamın köməyinə çox ehtiyacı vardı.

113

- Mənim işdə bir balaca problemlərim yaranıb, bu adamınsa
əli hər yerə çatır. Əslində, pis adam deyil, yəqin içdiyindən
özünü belə aparırdı.
- Hər halda, ehtiyatlı olsan yaxşıdı, gözüm su içmir ondan.
Arvadının ona birtəhər baxdığı gözündən yayınmayan kişi sifətinə təbəssüm verməyə çalışdı.
- Sözlü adama oxşayırsan, Lalə. - - Bəs Murada nə deyəcik,
Kənan?
Ər gözlərini endirdi.
- Sənə bir şey demək istəyirəm, amma sözlərimi qəribçiliyə
salma. - Qadın xeyli vaxtdır ona rahatlıq verməyən düşüncələrini yaxın adamı ilə bölüşmək üçün nəhayət, özündə güc tapa
bildi. - Artıq neçə vaxtdı nəsə pis bir şeyin baş verəcəyi fikri rahat buraxmır məni. Sənə görə çox narahatam, Kənan. İntuisiyam məni nadir hallarda aldadır. Son bir neçə gündə yuxumda
elə hey qara buludlar görürəm. Burax bu işin başını... - Susdu.
İndi ərinə demək istədikləri barədə çox düşünmüşdü, amma
yenə də onları dilə gətirmək üçün bütün iradəsini toplamalı oldu. - Gəl, çıxaq gedək bu ölkədən, Kənan!
Ər başını qaldırıb bir neçə saniyə təəccüblə arvadının üzünə
baxdı, sonra yenidən gözlər ağır-ağır endi. Ortaya sakitlik çökdü. Qadın daha bir söz demədən otağı tərk etdi.
Tək qalan kişi isə nə qanı-canı hesabına yaratdığı biznesinin
başını buraxa bilirdi, nə də çox sevdiyi torpağını tərk edə...

***
İki gecə idi ki, Qaranın gözünə yuxu getmirdi.
Səhər yeməyinə iki yumurta, qaynar çay, şəkər, kərə yağı
vermişdilər. Bura düşdüyü vaxtdan belə zənginliyi ilk dəfə idi
görürdü. Yemək paylayan adamayovuşmaz dustaq da ərzağı
ona ötürəndə bütün bu müddətdə ilk dəfə gülümsünüb “nuş
olsun” demişdi. Bəlkə də, yanılırdı, ona elə gəlmişdi ki, bu təbəssümdə gizli bir istehza gizlənirdi.

114

Masanın üstündəki yeməklərə bir xeyli baxıb yerindən qalxdı, dəmir qapının qarşısında dayandı. Bir qədər fikirləşib onu
döyəcləməyə başladı. İkinci cəhdində dəmir pəncərə açıldı; hər
zaman eşitdiyi sualı gözləyirdi ki, fərqli tonda və tam fərqli sual
gəldi:
- Nəsə lazımdı, Bəkirov?...
Heç bir saat çəkmədi ki, onu inzibati binaya apardılar. Qırx
beş dəqiqə sonra isə rəis müavininin otağından çıxdı. Onu öz
kamerasına yox, başqa birisinə qaytardılar.
İçəri girəndə kimsə yox idi. Sifətindən çoxbilmişlik yağan
dolu bədənli nəzarətçi, - yolda adının Zərif olduğunu öyrənmişdi, - qapını açıb onu içəri ötürəndə kameranın digər sakininin həkimə getdiyini dedi. Rəis müavini ilə son görüşündən
sonra “həkimə getmək”, “telefona çıxmaq” sözlərinin indi onun
üçün həm də başqa mənası vardı. Nəzarətçi kamera yoldaşı barədə qısa məlumat da verdi: əvvəl tək qalırmış, sonra bir müddət tibb məntəqəsində müalicə alıb, iki gün öncə isə bura köçürülüb. Qara ürəyində gülümsündü: o, bunları artıq bilirdi; bugünkü görüşdən kamera yoldaşları olacaq şəxslər barədə ətraflı
bilgi ilə çıxmışdı. Birisigünə qədər kamerada ikisi qalacaqdılar,
sonra daha bir nəfər onlara qoşulacaqdı...
Masanın üstündə peçenye, şirniyyat, meyvə var idi. Acmışdı, amma icazəsiz də onlara əl vurmaq istəmirdi. Az keçmiş
nəfsinə güc gələ bilməyib peçenyedən birini ağzına atdı; atmağı
ilə az qala diri-diri udmağı bir oldu. Ardınca ikincini, üçüncünü... Utanmasaydı, hamısını gözünə təpərdi. Növbətisinə əl
uzatmaqdan özünü güclə saxladı. Yadına düşdü ki, dustaqlar
arasında belə şeylərə yaxşı baxmırlar.
Gözünə tok çaydanı sataşdı. Əli ilə toxundu, içindəki su isti
idi; görünür, kameradakı adam yenicə çıxmışdı. Yuyulmuş bir
fincan və bir də stəkan ağzı üstə çevrilmişdi. Fincanda çay içməyi xoşlamırdı, bayırda adətən armudu, o olmayanda şəffaf
stəkandan istifadə edirdi. “Çayın rəngini görməyəndə tamı da
olmur” - rəhmətlik babasının bu sözləri uşaqlıqdan hafizəsinə

115

hopmuşdu. Çaydanı qızdırdı - çayı qaynar içməyi xoşlayırdı.
Masanın üstündəki paket çaylardan birini stəkana salıb kameraya göz gəzdirməyə başladı.
Qaldığı yerlə müqayisədə bura ona mehmanxana otağı kimi
gəldi. Yetərincə böyük sahəsi olan otaqda iki ikiyaruslu çarpayı
vardı; yataqlar təmiz və səliqəli idi. Əsas sahədən yuxarı hissəsi
yaşıl rəngli görünməyən plastik şüşədən olan arakəsmə ilə ayrılan
hamam-tualet təxminən iki kvadrat metrlik sahədə yerləşirdi.
Burada yerdən qoyulmuş unitazla yanaşı, yuyunmaq üçün duş
və su kranı da vardı. Hər tərəfdən dəmir barmaqlıqlarla əhatələnmiş aynabənd otağa bitişikdi. Qapısının səhər saat doqquzdan axşam saat beşə qədər açıq olduğunu eşitmişdi. Onu da danışırdılar ki, bəzi imkanlı kameralar aylıq haqq ödəməklə qapını həmişə açıq saxlatdırırdılar.
Otaqda paltar asmaq üçün divara bərkidilmiş asılqan, qapının sol tərəfindəki küncdə adam boyunda şkaf da vardı. Şkafın
sağ tərəfindəki iri gözü paltar asmaq üçün nəzərdə tutulmuşdu;
üç asılqandan birində boz rəngdə köynək, tünd qəhvəyi rəngdə
pencək, o birindən isə cins şalvar asılmışdı. Asılqanın biri boş
qalmışdı. Şkafın sağ tərəfdəki kiçik gözündə dövlət qəzetlərinin
köhnə nüsxələri və bir də dörd kitab vardı. Kitabları götürüb
adlarına baxdı: biri dünya, ikisi yerli səviyyəli klassiklərin seçilmiş əsərləri, biri isə tanımadığı yerli yazarın şerlər toplusu idi.
Şkafın aşağı hissəsində üç kiçik siyirmədəki qablardan birində
makaron, o birində qarabaşaq, çuqun qabın içində altı ədəd
qaynamamış yumurta, yarım litrlik qabda günəbaxan yağı və
dörd-beş kartof-soğan səliqə ilə yerləşdirilmişdi.
Yataqlardan birinin üstündə gözü televizor pultuna sataşdı.
“Bu burda nə gəzir?” - Əlinə alıb maraq və təəccüblə ora-burasına baxmağa başladı. Yadına düşdü ki, kameralarda təzəlikcə
televizorlar da quraşdırılıb. Onun axtarışında içəri diqqətlə göz gəzdirəndə giriş qapısının üstündə divara bərkidilmiş qurğunu
gördü. “Bura lap kurort imiş ki...” - tələsik pultu işə salmaq
üçün yadırğadığı düymələri qurdalamağa başladı. Nəhayət,

116

televizor işə düşdü. İlk dəfə görürmüş kimi maraqla gözlərini
ekrana dikdi. Kanalları bir-bir çevirməyə başladı, ancaq dövlət
kanalları idi, hamısında da şou verilişləri gedirdi. Azadlıqda
olanda yerli televiziyalara demək olar ki, baxmırdı. Aşağı gözdəki boş çarpayıya uzanıb iki tanınmış müğənni arasında qalmaqalla bağlı şou verilişə maraqla tamaşa etməyə başladı...
Suyun şırıltısına ayıldı. Sən demə, verilişə baxa-baxa yuxu
onu aparıb və kamera yoldaşının nə vaxt gəldiyini hiss etməyib.
Qalxıb masanın ətrafındakı dörd stuldan birində əyləşdi. Oturmağı ilə hamamın qapısının açılmağı bir oldu; başını qurulayaqurulaya oradan çıxan adam gülümsəyərək əlini uzatdı:
- Bağışlayın ki, bu kökdəyəm. Sarı. Tanışlığımıza çox şadam.
- Qara. - Təzə sakin eyni təbəssümlə əl verdi; rəis müavini ilə
son görüşündən sonra kamerada ona yoldaşlıq edəcək adamların adlarını artıq bilirdi, amma bilməzlikdən gəldi... - Mən də...
Bağışlayın, heç bilmirəm yuxu nə vaxt məni aparıb, gəldiyinizdən də xəbərim olmayıb...
- Sən bir təsadüfə bax da, Sarı və Qara... - Sarı gülə-gülə çayniki cərəyana qoşdu. - Böyüklərimiz bu adları hardan tapıb qoyurlar uşaqlara, bilmirəm də. Sən Allah, gör mənim sir-sifətimdə sarıya çalan nəsə var?! Siz də ki, maşallah, ağappaqsınız! Elə
bil ad qəhətdi... - Özünə də çay süzdü, kamera yoldaşına da. Rənglərimizin bir-birini tutub-tutmadığını bilmirəm, amma
ümid edirəm ki, xasiyyətimiz tutacaq. - Təzəcə süzdüyü çayı
qaynar-qaynar içməyə başladı. - Həkimlər mənə çayı qaynar içməyi qəti qadağan ediblər, amma ilıq çay içə bilmirəm də, heç
ləzzət eləmir.
Qara gülümsündü.
- Mən də çayı həm tünd, həm də isti-isti içməyi xoşlayıram. Bu sözləri xala-xətrin qalmasın, daha çox söhbətə qatılmaq naminə dedi.
- Zövqlərimizin üst-üstə düşməsi yaxşı əlamətdi. - Sarı güldü. - Bayaq gördüm yatmısız, özüm oyatmadım. Həkimə getmişdim, son günlər burda, - əlini qarnının sağ tərəfində gəzdir-

117

di, - bərk ağrılar olur. Tibb məntəqəsində olanda müayinədən
keçirdilər, sən demə, mədəmdə xora peyda olubmuş. Dava-dərman yazıblar, həftədə də bir dəfə həkim qəbulunda oluram... Çayın qalığını başına çəkib qalxdı. - Burda nə də olmasa, vaxtdan boluq, dərdləşib qeybətləşmək imkanı hələ çox olacaq. Səhərdən ağzıma tikə çörək də dəyməyib, ölürəm acından... Yəqin
siz də acsız...
- Mən... mən icazəniz olmadan sizin peçenyenizdən bir neçəsini yemişəm... - Qara günahkar-günahkar dilləndi.
- Yaxşı eləmisiz, burda sənin-mənim söhbəti yoxdu, nə varsa, hamınındı. Bir də ki, etiraz etməsəniz, bir-birimizə sən deyə
müraciət edərdik. Həm də yaşıdıq, belə daha doğru olar məncə.
Nə deyirsən, Qara?
- Etiraz etmirəm, Sarı. - Əl tutub qucaqlaşdılar.
Sarı qapıya yaxınlaşıb onu döyəcləməyə başladı. Az keçmiş,
dəmir pəncərə şaqqıltı ilə açıldı. Qara ilk dəfə hiss etdi ki, bu
səs daha onun əsəblərinə toxunmur.
- Eşidirəm, gözəl oğlan, - boşluqdan işvəli gənc kişi səsi gəldi.
Sarı pəncərəyə tərəf əyildi.
- Ay gözəl günün olsun! - Əlini pəncərədən uzadıb uzanan
əli aldı. - Birdənəsən də, Rufa, sən olmasan, biz batarıq! - Cibindən bir beşlik çıxarıb ona uzatdı. - Ala bunu, zəhmət olmasa, bizə dükandan üç yüz qram kolbasa, bir kilo şəkər, bir dənə də
çörək al gətir.
Rufa deyilən şəxs pulu alıb, eyni qəmzə ilə “baş üstə” deyib
pəncərəni qapadı.
- Bu, üzdəniraqlardandı. Əsl adı Rüfətdi, Rufa deyirlər. Öz
aşnasını bıçaqladığına görə beş il iş alıb. Üç ildi ki, burdadı,
məhkəməsi bitəndən sonra pul verib zona5 getməyib, qalıb burda, xozda6 işləyir. Pis adam deyil. Hərdən tutmaları olur, o da
“Zon” dustaqların dilində cəzaçəkmə müəssisəsinə deyilir. İttiham hökmü qüvvəyə mindikdən sonra dustaqları təcridxanadan həmin müəssisələrə göndərirlər.
6 “Xoz” (rusca “хозяйство” sözündən) ifadəsi həbsxana jarqonunda “təsərrüfat
bölməsi” anlamını verir.
5

118

kimsə ayağını basanda. Bunlara burda ikinci sort adam kimi baxırlar. Zonda belələri üçün daha ağır olur, ona görə, kimin imkanı varsa pul verib qalır burda. Bunları adi dustaqlarla bir
yerə salmırlar, özlərinin ayrıca kameraları olur, ən çirkli işləri
də bunlara gördürürlər. Həbsxana qanunlarına görə, onlardan
nəsə almaq, onlarla əllə görüşmək, hətta ünsiyyətdə olmaq zapodlo7 sayılır.
- Sən indicə əl verib görüşdün axı. - Qara gülümsündü.
- Hə, görüşdüm, - otaq yoldaşı eyni təbəssümlə cavab verdi,
- çünki biz ondan asılıyıq. Buranın yeməyini heç it də yeməz,
gah dükandan nəsə almaq lazım gəlir, gah evdən gələn xörəyi
soyuducuya qoymaq, gah da ordan götürmək, buz kimi yeməyi
qızdırmaq, siqaretin olmayanda başqa kameralardan xahiş etmək. Bir sözlə, tez-tez işimiz düşür bunlara. Adamı soxublar
balaca bir yerə, qalmısan əl-qolun bağlı naəlac durumda. Oğru
qanunları mənim vecimə də deyil, çünki mənim nə oğru olmaq,
nə də ömrümü həbsdə çürütmək fikrim var. Məni indi düşündürən yeganə şey burdan sağ-salamat çıxmaqdı. Bunun üçün
lazım gəlsə hətta eşşəyə dayı da deməyə də hazıram.
Son eşitdikləri Qaranın ürəyinə yatmadı. Kamera yoldaşı görünür, bunu hiss etdi:
- Son dediklərim təbii ki, zarafatdı. - Ardınca başı ilə qapıya
tərəf işarə elədi; sanki Rufa orada dayanmışdı. - Bir də ki, bunlar da bizim kimi adamlardı, onların şəxsi həyatından mənə nə,
sənə nə. Doğru demirəm?
Bu yerdə pəncərə yenə şaqqıltı ilə açıldı. Rufanın başı göründü.
- Bu sənin ərzağın, bunu isə, - içində istidən buxarlanan dolma ilə dolu qabı göstərdi, - qonşu kameradan göndərdilər. Orda sənin pərəstişkarların varmış, verilişlərinə baxıblar. Məşhur
adammışsan sən, mənim də xəbərim yoxdu. Özümə də maraqlı
gəldi ki, görəsən nə verilişlər imiş elə, deyirlər qan eləyirmiş-

Rus sözü “западло” - həbsxana jarqonunda ayıb, pis, həbsxana qanunlarına
görə dustağa yaraşmayan hərəkət anlamında işlənir.
7

119

sən, - bic-bic gülümsədi, - imkan olanda, gərək özündən soruşam, həm də bir-iki şey var, onları məsləhətləşəm səninlə...
Pəncərəyə tərəf əyilmiş Sarı dirçələn kimi oldu, sifətinin cizgiləri də dəyişdi. - Buyur, Rufa, hər zaman qulluğunda hazıram.
Barəsində deyilənlərin kamera yoldaşının canına yağ kimi
yayıldığını Qara hiss etməmiş deyildi.
- Çox sağ ol, Sarıçik. Hə, bu da mənim qabım. O biri kamera
məni də dolmaya qonaq edib, sən də kolbasadan bir-iki dilim
versən, ağzım əməlli-başlı tama gələr.
Sarı xörək qaşığının tutacağı ilə kolbasadan bir tikə kəsib Rufanın qabına qoyub onu yola salandan sonra qalanını eyni üsulla dilimləməyə başladı.
- Bıçaq vermirlər, məcburam bununla doğrayam, - qaşığı
kamera yoldaşına nümayiş etdirdi, - bunu da gərək, dəmirə
sürtüb bir az itiləyəm ki, rahat doğramaq olsun. Hərçənd buna
görə adama əlavə iş kəsə bilərlər. Guya dustaqların təhlükəsizliyinin qayğısına qalırlar da. Adam özünü və ya başqasını öldürmək ya da kiməsə xətər yetirmək istəsə, bunu etməyə burda
o qədər şey var ki. Pəncərənin şüşəsi, taburetka, üzqırxanın ülgücü, döşəkağı... Evdən mer-meyvə, kartof-soğan, başqa ərzaq
gətirməyə qoyurlar, onları soymağa, doğramağa bır şey vermirlər. Sən qayda-qanunla dustaq üçün nəzərdə tutulan yeməyi
versən, ona nə düşüb ki, evdən yemək gətizdirsin, ya da dükandan ərzaq alsın. Hamısı pulun başındadı. Nə isə... - Susub kolbasa dilimlərini qablara düzməyə başladı. - Eşitdin də Rufa nə
dedi? Belə şeylər tez-tez olur, müxtəlif kameralardan heç tanımadığım adamlar salam yollayırlar, bu cür pay-puş göndərəni
də çox olur. Sağ olsunlar...
Qara ürəyində gülümsündü. Sanki eşşəyə dayı deməyə hazır
olan və bayaq üzdəniraq dediyi Rufanın qarşısında az qala ikiqat əyilən bu deyildi.
- Qonşu kameralardan bəzilərində plitka var. Burda elektriklə bağlılığı olan nə varsa kənardan gətirmək qadağandı. Nə özləri verirlər, nə də gətirməyə icazə verirlər. Amma pulun varsa

120

bunların hamısını əldə edə bilərsən. Tok plitəsi, çaydan, sərinkeş, hətta soyuducu belə. Hərəsinin öz qiyməti var. Kameranda
soyuducu istəyirsənsə, buyur, ayı üç yüz manat, tok plitəsi iki
yüz manat, sərinkeş yüz manat, tok çayniki əlli manat... Mən
rəisin adına ərizə yazıb tok çayniki və plitə gətirilməsinə icazə
istəmişəm. Çayniki dünən verdilər, özü də, pulsuz-parasız, plitəni isə söz veriblər. Ağızları nədi verməsinlər!
Duruxdu, çevrilib qabları masanın üstünə düzən kamera
yoldaşına baxdı. Qara bu baxışlarda narahatlıq sezdi, amma
özünü o yerə qoymadı. Sarı pay göndərilən dolmaları qablara
çəkə-çəkə son cümləsini malalamağa başladı.
- Amma rəis çox yaxşı adamdı. Ümumiyyətlə, kimi dindirsən
deyir ki, əvvəlki rəhbərliyin dövründə burda oğrular at oynadıblar, kameralara haqq qoyurmuşlar, içəri narkotik keçirən
kim, nəşə satan, bir-birini döyən kim. İndi bunların heç biri
yoxdu daha, təzə rəis gələndən hamısı yığışdırılıb. Düzdü, bəzən dustaqların döyülməsi barədə söz-söhbətlər gəzir, amma
bunsuz belə yerləri idarə etmək çox çətin olar. Burda hər cür
adam var, anasının əmcəyini kəsəndən tutmuş, bacısını zorlayana qədər. İplərini bir balaca boş buraxsan, adamın başına çıxarlar. Başını aşağı salıb sakitcə dustaqçılığını edirsənsə kimsənin səninlə işi olmaz...
Kamera yoldaşı ilə ilk ünsiyyətin təəssüratı o qədər xoş olmasa da, - niyəsini heç özü də bilmədi, - həbsdə olduğu müddətdə ilk dəfə idi ki, Qaranın ağzına ev yeməyi dəyirdi. Buna
görə, çox məmnun idi...

***
Kənanı vəkil görüşə dəvət etmişdi; bu dəfə təklikdə, onun
ofisində görüşürdülər. Sahibkar başına gələnləri ətraflı ərz elədi, vəkil diqqətlə dinləyir, hərdən dəqiqləşdirici suallar verirdi.
Sonda susub fikrə getdi. Bu sükutu durumun ağırlığına işarə kimi qəbul edən qonaq daha da təlaşlandı.

121

- İş çox böyüyüb, isti-isti daha asan həll etmək olardı, - müştərisini bir xeyli intizarda saxlayan vəkil nəhayət, dilləndi. - Bu
başdan vəd vermirəm, amma onu söz verə bilərəm ki, nə mümkünsə etməyə çalışacam...
Vəkil həm riskləri, həm də vəziyyətdən çıxış yolları ilə bağlı
mümkün variantları bir-bir səbrlə izah etməyə başladı. Razılaşdılar ki, hər ikisi bir daha bu variantlar üzərində fikirləşsinlər
və yaxın zamanda bir daha görüşüb atılacaq addımların planını
cızsınlar.
Kənan qarşısındakını tanıya bilmirdi. İndi onunla söhbət
edən bu adamla evində qonaq olan Mahmud arasında yerlə göy
qədər fərq vardı: danışığında, davranışında, oturuşunda, duruşunda - hər şeydə! “Görəsən, əsl Mahmud hansıdı?” - düşündü.
Bu arada oğlundan yenidən mesaj aldı; burada olduğu müddətdə Murad tez-tez yazıb Zaranı soruşurdu. Evdən çıxanda
ona sevimli quşu ilə birgə qayıdacağına söz vermişdi. Arada
Zaranı burada görə biləcəyi ümidilə künc-bucağa göz gəzdirdi
də, amma quş görünmürdü.
“Ola bilsin, evinə aparıb”, - deyə düşündü.
Deyim ya deməyim seçimi arasında tərəddüddə qalmışdı.
“Normal adamdı, özü söhbəti açar yəqin. Sadəcə, deyə bilər
ki, bağışlayın, sərxoş olmuşam, buyurun, Zaranızı geri alın”...
Görüş bitib qapıya yaxınlaşana qədər ümidini itirməmişdi.
Amma ofisin sahibi sanki heç elə bir hadisə olmayıbmış kimi
davranırdı. Ayaqqabısını ayağına keçirə-keçirə, onu əliboş görəndə oğlunun keçirəcəyi məyusluğu düşününcə, içində acığını
boğa bilmədi:
“İkiniz də elə eyni adamsınız!”
Qapıdan çıxhaçıxda vəkil fikirlərini oxuyurmuş kimi:
- Bağışlayın... ö gün çox içmişdim. Quşla bağlı da heç yaxşı
alınmayıb... Artıq-əskik hərəkət etmişəmsə, üzrlü sayın, heç nə
xatırlamıram, - deyə üzrxahlıq etdi.
Bu sözləri eşitcək qonağın çöhrəsində təbəssüm peyda oldu:
- Siz nə danışırsınız, Mahmud müəllim, - quşun geri qayıda-

122

cağına daha heç bir şübhəsi qalmamışdı; hətta bayaq barəsində
pis düşündüyünə görə ürəyində özünü qınayıb dilxoşluq etməyə başladı, - hər kəsin başına gələ bilər, olan işdi... Bir də ki, heç
artıq-əskik hərəkətiniz də olmayıb axı.
Vəkil əvvəlcə razılıq əlaməti olaraq gülümsündü, ardınca
yenidən günahkar görkəm aldı.
- Amma sizə pis xəbər verməli olacam... Bilmirəm necə olubsa, qəfəsin qapısı açılıb, quş da uçub gedib. - Bunu deyib əlini
cibinə apardı. - Mən bir neçə zoomağazaya girib qiymətlərlə
maraqlanmışam; bəlkə də, bu cür danışmağım yaxşı çıxmır, üzr
istəyirəm buna görə, amma bu məbləğə o quşdan daha yaxşısını almaq olar... - Əlində beş dənə yüzlük avro tutmuşdu.
Elə bil Kənanın başına qaynar su tökdülər. Hə, bu məbləğ
onun Zara üçün ödədiyindən qat-qat artıq idi, amma qarşısındakı bu adama necə anladaydı ki, oğluna, lap elə özünə hər
hansı başqa birisi yox, məhz Zara gərəkdi.
- Oğlum o quşa çox bağlı idi... - Çətinliklə məyusluğunu gizlətməyə çalışdı, zorla gülümsündü. - Eybi yox... Hadisədi olub,
daha neyləmək olar... - Ağzından qırıq-qırıq sözlər çıxırdı. - Kaş
olmayaydı... Pula isə ehtiyac yoxdu...
Görüşdən ümidli çıxsa da, oğluna nə cavab verəcəyini düşünəndə canını dərd alırdı. Uşaq əməlli-başlı quşun xiffətini çəkirdi, bu, səhhətinə çox pis təsir edə bilərdi. Həkimlər hər ikisinə
bərk-bərk tapşırmışdılar ki, əsəblərinə mənfi təsir edə biləcək
şeylərdən onu mümkün qədər qorusunlar. İndi Murada nə deyəcəkdi. Hansı yalan uyduraydı ki, uşaq inansın, əsəbləşməsin,
stres yaşamasın. Bütün yol boyu ancaq bu barədə düşünürdü,
amma beyninə ağlabatan bir şey gəlmirdi ki, gəlmirdi. Beləcə,
fikir içində evlərinə yaxınlaşmaqda idi ki, yolunun üstündə
olan zoomağazanın yanından keçəndə mexaniki ayağı əyləcə
doğru getdi.
Dükanın sahibi quşlara yem verirdi, onu görcək sevincək az
qala qarşısına qaçdı, çatan kimi də yüz ilin tanışı kimi qucaqladı.
- Qardaş, neçə vaxtdı gözüm yoldadı ki, nə vaxt gələssən!

123

Ümidimi lap itirmişdim. Dedim, yəqin, köçüb getmisən bu həndəvərdən.
Kənan təəccüblə Həsən kişiyə, - onun adını ötən alış-verişdən yadında saxlamışdı, - baxdı. Həyəcanını gizlədə bilməyən
mağaza sahibi ona ağzını açmağa imkan vermədi.
- Xatırlayırsan da, tutuquşunu sənə satanda onun sahibindən
də söz açmışdım. Tanrının işinə bax, sən quşu alıb getməyindən
heç on gün keçməmişdi ki, həmin adam gəlib çıxdı. Sən demə,
iş yerindən onu Afrika ölkələrindən birinə altı aylığa ezam
ediblərmiş. Orda olduğu müddətin sonuncu ayında çalışdığı
şirkətin iyirmiyə yaxın əməkdaşı ilə birgə yerli hakimiyyətə
qarşı çıxan silahlı qruplaşmalardan biri tərəfindən girov götürülüb. Adam elə dəhşətlərdən keçib, başına elə qəzalar gəlib
ki... hələ də yadıma düşəndə damarlarımda qanım donur. Girovda olduğu müddətdə hər an ölümünü gözləyirmiş. Onları
əsir götürən qrup hökumətdən həbs olunan liderlərindən birinin azadlığını tələb edirmiş. Dağlıq ərazidə gizlənən qruplaşma
tələbləri yerinə yetirilənə qədər, hər iki gündən bir girovlardan
birinin edam olunacağını bəyan edib. Dediklərinin də üstündə
durublar. Əllərində qırxa yaxın adam olub. Təhlükəsizliyə görə,
tez-tez yerlərini dəyişirmişlər. Hər dəfə girovların əl-ayağını
bağlayıb maşınların baqajlarına doldururmuşlar. Danışırdı ki,
bədbəxtlərdən üçü elə yollarda havasızlıqdan ölüb. Hər iki
gündən bir döyüşçülər yanlarına gəlir, “kafir” qışqıra-qışqıra
bir nəfəri edam üçün aparırmışlar. Sonda iki nəfər qalıb, bu və
Pakistandan olan bir nəfər. Hər dəfə qapı açılanda bu yazıq da
o dünyanı görüb-gəlirmiş...
Bu vaxt dükana iki gənc daxil oldu və birbaşa tutuquşular
olan yerə yaxınlaşdılar. Həsən kişi üzrxahlıq edib o tərəfə getdi.
Bu acı hekayənin necə bitdiyini tez bilmək arzusu ilə alışıb-yanan Kənan səbirsizliklə onun geri dönməsini gözləməyə başladı. Gənclər mağazanı tərk edən kimi Həsən kişi yanına döndü:
- Zaranı soruşurdular. Çox bəyənmişdilər onu, quşunku
da bunlarla tuturdu. Bu yaxınlarda evləniblər, təzə evə kö-

124

çüblər, onun üçün gəlmişdilər, almaq istəyirdilər Zaranı. Kənanın fikri bayaqkı söhbətin yanında idi; satıcı bunu hiss
etdi. - Bayaq harda qaldım, - alnını bərkdən ovuşdurdu, - eh,
qocalıq... hə, girovları əzab verə-verə öldürürmüşlər, kimisinin
başını kəsiblər, kimisini qəfəsin içinə salıb diri-diri yandırıblar,
bir başqasını iplə maşının arxasına bağlayıb sürüyüblər... Bütün
bunları videoya çəkib sosial şəbəkələrdə yayır, sonra da gətirib
bunlara göstərirmişlər. Təsəvvür edirsənmi yazıqların halını! O,
danışdıqca mənim tüklərim biz-biz olurdu. Zaranı mənim
yanıma gətirəndə qapqara saçları vardı, son gəlişində isə tanımadım onu, saçları ağarmışdı, sir-sifətini qırışlar basmış,
beli bükülmüşdü. Qoca kişiydi elə bil...
Eşitdikləri Kənanı sarsıtmışdı. Dükan sahibi sözünü bitirərbitirməz yaxınlıqdakı qəfəslərdən birindəki bülbül yanıqlı-yanıqlı oxumağa başladı. Araya çökmüş ağır sükuta həzinlik qatan bu səsə qulaq asa-asa fikirli-fikirli dilləndi.
- Belə anladım ki, Zaranı aparmaq üçün gəlib. O cür od-alovun içindən keçmiş adamın o quş nəyinə gərəkmiş ki.
- Mənə də çox maraqlı gəlmişdi, özümü saxlaya bilməyib sualı
verdim ona. Kaş verməyəydim ki, dediklərini də eşitməyəydim.
Sən demə, həmin quşla bu bədbəxti müdhiş bir faciə bağlayırmış, adamın başı həqiqətən bəladaymış! Yanıma ilk gəldiyi
vaxtdan bir neçə ay öncə o, qardaşı, hər ikisinin həyat yoldaşı
və qardaşının səkkiz yaşlı qızıyla birgə Türkiyədən istirahətdən
gəlirmişlər. Bunların toyu təzə olubmuş, qardaşının da ailəsini
götürüb bal ayını bir yerdə keçirməyi qərara alıblar. İstanbullu
tanışlarının dəvəti ilə məşhur gecə klublarından birində əylənəndə terrorçular ora basqın edib, hər yeri gülləbaran ediblər.
Güllələr başlarının üstündən uçuşurmuş, çox dəhşətli anlar yaşayıblar, o dünyanı görüb gəliblər. İyirmiyə yaxın adam ölüb,
qırxdan çoxu isə yaralanıb. Bunların anaları namaz üstə imiş,
heç birinin burnu belə qanamayıb. Amma möhkəm qorxduqları
üçün panikaya düşüb elə ertəsi gün də geri qayıtmağa qərar veriblər. Bütün yol boyu Tanrıya dua edib, qurban boyun olublar.

125

Beləcə, şükr edə-edə yol gəlirmişlər ki, qəfil qarşıdan gələn maşın yollarına çıxıb. Ancaq bu sağ çıxıb, bir də...
- Uşaqmı? - Həyəcandan alışıb-yanan Kənanın səbri çatmadı.
- Yox, təəssüf ki, uşaq da tələf olub... Bir də, o tutuquşu. Gah susub, gah da zilə qalxan bülbüldən gözlərini çəkməyən
Həsən kişi davam etdi. - Hə, hə, o tutuquşu da maşında olub.
Quş uşağın sevimlisiymiş, hara gedirmiş, onu da özü ilə aparırmış. Qardaşının ailəsindən yeganə yadigar qalan da o imiş... Ara verdi. - Zaranı cəmi bir neçə gün öncə satdığımı eşidəndə
nə hala düşdüyünü bir görəydiniz. Kimə satdığımı soruşdu, deyəndə ki, bilmirəm, çox pis oldu. Mən nə biləydim ki, adamın
başına bu qədər müsibətlər gəlib, yoxsa heç satardımmı...
Satıcı masasına yaxınlaşıb siyirmədən köhnə bir dəftər çıxardı, vərəqləyib axtardığını tapdı.
- Həmin adam mənə telefonunu qoyub, çox xahiş etdi ki, birdən mağazada görünüb eləsən, bu nömrəni sənə verim ki,
onunla əlaqə saxlayasan. Onu da dedi ki, Zaraya görə nə qədər
pul istəsən, verməyə hazırdı. Elə o vaxtdan gözüm qapıda qalıb... - Kişi nömrəni bir kağıza yazıb həmsöhbətinə uzatdı. - Quş
yəqin sağ-salamatdı həə?
Kənan gözlərini ona dikib key-key baxırdı.
- Qardaş, səninləyəm... - Kənanın cavab vermədiyini görüb
narahat-narahat soruşdu: - Özünü pis hiss edirsən?
- Hə... yox... üzr istəyirəm, hə, yaxşıyam. Narahat olma,
quş... Zara bizdədi. O adamla da mütləq əlaqə saxlayaram.
- Lap yaxşı. - Həsən kişi sanki indi ayıldı. - İçəri girəndə sənə
imkan vermədim ağzını açasan. Nəsə lazımıydı?
Eşitdiklərinin şokundan hələ də özünə gələ bilməyən Kənan
bura nəyə görə gəldiyini dərhal yadına sala bilmədi.
- Yox... elə belə dəydim... - deyib sağollaşıb mağaza sahibinin təəccüblü baxışları altında çıxışa tərəf yollananda nəhayət,
gəlişinin məqsədini xatırlayıb yarı yodan geri döndü. - Bağışlayın, mənə bir tutuquşu lazımdı, Zaranın tam eynisi. Amma
məndən heç nə soruşmayın...

126

Dükandan çıxanda oğlunun növbəti mesajına qısa cavab
yazdı:
“Gəlirəm.”
Qapının o tərəfindən oğlunun əvvəlcə “atam gəldi” qışqırığını, ardınca da qaçaraq ayaq səslərini eşitdi. Çox həyəcanlı idi,
yalanı üzə çıxsaydı, oğluna nə cavab verəcəkdi, bilmirdi...
Murad qapını açanda atasının əlində qəfəsi və içindəki quşu
görcək sevincini təsvir etmək üçün söz tapmaq çətindi. Uşaq
qəfəsi alıb öz otağına apardı.
Lalə ərinə yaxınlaşıb təəccüblə:
- Necə ala bildin? - soruşdu.
- Özü qaytardı, üzr istədi ki, içkili olub. - Arvadının üzünə
baxmadan cavab verdi; ardınca da: - Yemək yemişəm, məni narahat etməyin, əlimdə vacib işim var, səhərə bitirməliyəm, - deyib birbaşa iş otağına keçib qapını örtdü. Həmin gün əli işə yatmadı. Gah iş masasının üstündəki kompüterin arxasında oturdu, gah da gecələr işi çox olanda qalıb gecələdiyi divanda uzandı, nə xaricdəki biznes partnyorlarından birinə göndərməli olduğu məktubu yaza bildi, nə də bir neçə dəfə açıb-bağladığı tarixi romanı oxuya. Fikri o biri otaqda idi. Hərdən oğlunun səsi
eşidilirdi:
“Salam Zara, necəsən?”, “Mən səni sevirəm, Zara”...
Hamı yatana qədər səksəkə içində Muradın bu dəqiqə içəri
girib, “Ata, sən məni aldatmısan, bu, Zara deyil!” - deyə hirslə
yalanını sifətinə çırpacağını gözlədi. Beləcə, səksəkə içində yola
verdiyi gecəni səhər əvəzləyəndə yuxu onu apardı.
Bütün gecəni həm də o barədə düşünmüşdü ki, Zaranı onsuz da sahibinə qaytarmalı olacaqdılar...

***
Mahmudun gözləri sabah məhkəməsi başlayacaq keçmiş
qaynının işi üzrə sənədlərdə olsa da, fikri başqa yerdə idi.
...O gün görüşə gedəndə onu hansı sürpriz gözlədiyini heç

127

ağlına da gətirə bilməzdi. Elə həmin o binanın yeddinci mərtəbəsində baş tutan ənənəvi və adi görüşlərdən biri idi; hər zaman olduğu kimi, otaq sahibi onu mehribanlıqla qarşılamış, çay
süfrəsi arxasında bəzi məsələləri müzakirə etmişdilər. Xahiş də
söhbətin şirin yerində səslənmişdi, ardınca da, təbəssümlə “amma istəməsən, bunu anlayışla qarşılayacam” demişdi. Bütün
bunlar o qədər gözlənilməz oldu ki, özünü itirdi və əməllicə
düşünüb-daşınmadan razılıq verdi.
Görüşdən ağır təəssüratla çıxmışdı. Bu işin məhz onun götürməsi ideyasının haradan yarandığı və arxasında hansı niyyətin dayana biləcəyi barədə sonralar çox düşündü. Onu elə bir
oyuna qatırdılar ki, keçmişilə bağlı bütün körpüləri birdəfəlik
yandırmalı olacaqdı. Bu idimi məqsəd? Yoxsa ona güvəndən
qaynaqlanan dost xahişi idi yalnızca? Bilmirdi. Bəlkə də, anındaca yox desəydi, normal qarşılanardı, amma imtina etməyə dili gəlməmişdi; xahişi edən adama can borcu vardı...
Süsənin yazıçı qardaşı Əlif Bahadırı oliqarx nazirlərdən biri
məhkəməyə vermişdi; sosial şəbəkələrdə nazirin və yaxınlarının xarici ölkələrdə dəyəri on milyonlarla ölçülən çoxsaylı
mülkləri barədə məlumatlar yayıldıqdan sonra Əlif nüfuzlu əcnəbi qəzetlərdən birinə verdiyi müsahibədə naziri “korrupsioner”, “oğru” və “quldur” adlandırmışdı. O, son illər hökuməti
çox sərt tənqid edən çıxışlar edirdi və tez-tez də birinci şəxslərin
adını çəkirdi. Görünür, bu yolla qorxutmaq, ağzını yummaq
istəyirdilər. Bu yazı da əllərinə fürsət verdi. Yazarı cinayət məsuliyyətinə cəlb etmək tələbilə bağlı şikayətində məmurun istinad etdiyi maddə iki ilə qədər azadlıqdan məhrum etmə cəzası
nəzərdə tuturdu.
Təzə-təzə bu cür proseslərə çıxanda sonradan uzun müddət
özünü pis hiss edirdi, amma vaxt keçdikcə alışmağa başladı.
Məhkəmə zallarında, xüsusən də, sosial şəbəkələrdə ünvanına
səslənən söyüş və təhqirləri udmaq asan olmasa da, onları
mümkün qədər ürəyinə salmamağa çalışırdı; tədricən bunu
vərdişə çevirməyi bacardı. Amma sabah başlanacaq proses sıra-

128

dan birisi deyildi. Yazıçıya, dolayısı həm də Süsənə dəstək olmaq üçün prosesə gələnlər bir tərəfə, keçmiş həyat yoldaşının,
həbsdə olduğu dövrdə tez-tez yanına gedib-gələn, ona yemək
daşıyan qaynının, ilk gündən onu öz oğulları kimi qəbul edən
və ən çətin anlarında ona dayaq olan qaynatasının, qaynanasının üzünə necə baxacaqdı? Bu düşüncələr ətrafında bütün gecəni gözünə yuxu getmədi.
İşdə də özünə yer tapa bilmədi. Belə hallarda içki köməyinə
çox gəlirdi. Özü də, gözdən-qulaqdan, bütün bu hay-küydən,
oyunlardan uzaq bir yerdə. Kreslosundan qalxdı, katibəsinə
məhkəməyə getdiyini söyləyib ofisdən çıxdı. Az sonra maşını
onu əyri-üyrü dağ yamacları ilə özünü ən çox rahat hiss etdiyi
bir yerə aparırdı...
Zaranı Qayaya apardığı gün quş nə yeməyə, nə də suya yaxın durmuşdu. O, qəfəsə yaxınlaşan kimi yenə özünü dəmir divarlara çırpır, dəlilik edirdi. Əvvəl şəhərdəki evinə qaytarmaq
istəmişdi, amma sonra “burada mənə özüm kimi birisi lazım”
deyə fikrindən daşınmış, tərs heyvanı Qayada ac-susuz qoyub
geri dönmüşdü. Bu gün orada nələrə şahidlik edəcəkdi, bunları
görmək ona çox maraqlı gəlirdi.
Ayağı içəri dəyən kimi gözü quşu aradı. Zara onu görcək
yenidən çığıra-çığıra özünü qəfəsin divarlarına çırpmağa başladı. Amma aclıq öz sözünu deyirdi, tez də heydən düşüb bir
küncə qısılıb qaldı; çölə zillənən baxışlardan yenə nifrət yağırdı.
- Mənə niyə axı belə baxırsan?! Neyləmişəm mən sənə?!
Olmaya, sən də mənim kim olduğumu bilirsən? De, bilirsən?
Yaxşı, əgər bilmirsənsə, onda deyim. Hə mən, satqınam, yaramazam, əclafam! Bildin indi, mən kiməm?! - Sifətini qəfəsə yaxınlaşdırıb şəhadət barmağını qəzəblə yellədi. - Amma bunu
özüm barədə ancaq mən özüm deyə bilərəm, anladın?! Tək
özüm! Başqa kimsə dilinə gətirsə, o dəqiqə boğazını üzərəm! Dəli kimi bağırdı.
Əl-qolunu ölçə-ölçə səsini başına aldı:
- Niyə belə edirsən? Qürurlu çıxmısan?! O ağılsız quş bey-

129

ninlə anlamırsan ki, sənin mənliyini sındırmaq insan əlində heç
nədi! Mən də vaxtilə sənin kimi qürurlu idim. Amma sındırdılar məni! Ona görə, qürurlu kim görürəmsə, gözümün düşmənidi! Bilirsən niyə? Çünki beləsini görəndə sınmış, əzilmiş, alçaldılmış qürurum oyanır, ruhumu tərpədir, içimi didir, mənə
əzab verir! - Gəlib quşun qarşısında durdu. - Sən axı nə bilirsən
ki, mən nələrdən keçmişəm və bunları bilmədən necə ittiham
edə bilərsən məni?!
Soyuducunu açıb oradakı cürbəcür bahalı içkilərin arasından
birini götürdü, qapağını açıb qədəhini doldurdu, başına çəkib
yenidən qəfəsə yaxınlaşdı, heydən düşmüş, susuzluqdan ləhləyən heyvanla üz-üzə dayandı.
- Sən elə bilirsən, mən həmişə belə olmuşam?! Yoox, səhv
edirsən, axmaq quş, vaxt var idi, mən də sənin kimi qürurlu birisi idim, qabağımdan yeməzdim, ən təhlükəli işlərə çıxardım,
böyüklər əlimdən qan ağlayardılar... Sonra şərləyib həbs etdilər, etmədiyim cinayəti boynuma qoydular. Beş il həbsdə yatdım. Çox çalışdılar ki, məni sındıralar, o oyun qalmadı ki, başıma açmasınlar... günlərlə karsa atdılar, kamerama narkoman,
vərəm xəstəsi saldılar, dustaqları üstümə qaldırdılar, ölümlə
təhdid etdilər, dilə tutdular... Bax, sən üç gündən çox ac qala
bilmədin, mənim isə həbsdə bir aydan çox ac qalan günlərim
olub. Başqa vaxtı yeməyə yarma supu, iylənmiş ətdən şorba
verirdilər, aclıq etdiyim günlərdə isə kababından tutmuş, mermeyvəsinə qədər, dünyanın ən dadlı nemətlərini düzürdülər
masamın üstünə. Davam gətirmək çox çətin idi, çoox. Nəfsim
mənə güc gəlməsin deyə onları unitaza tökürdüm, pəncərədən
bayıra atırdım. Deyim biləsən, sənin kimi məni də bir neçə dəfə
yerə yıxıb, güclə ağzıma yemək töküblər. Gözlərinin qabağındaca hamısını geri qaytarmışam. Mən səni sındırdım, amma onlar məni sındıra bilmədilər!...
Siqaret çıxarıb yandırdı.
- Məni narkotik ittihamı ilə tutmuşdular, amma heç siqaret
də çəkmirdim. Bunu da orda öyrəndim. Çox istəmişəm atam,

130

amma bacarmıram. O günləri hər dəfə xatırlayanda başım gedir, az qala dəli oluram, onda bu zəhrimar çox köməyimə gəlir... - Siqaretdən qullab vurdu, dərindən içinə çəkdiyi tüstünü
quşun üzünə pülədi; Zara üzünü o tərəf-bu tərəfə qaçırıb səndirlədi, amma çətinliklə də olsa müvazinətini qoruyub saxlaya
bildi və yenidən nifrətlə dolu gözlərini qarşısındakı adama dikdi. - Bir dəfə yanıma bir nəfər gəldi, dedilər böyüklərdəndi. Çox
sərt danışdı mənimlə, dedi ki, əgər cəzanı bitirib azadlığa çıxacağını düşünürsənsə, möhkəm yanılırsan. Təzə bir cinayəti boynuna qoyacaqlar və sən burda çürüyəcəksən. Deyib getdi. Bir
neçə gün özümə gələ bilmədim. Əvvəl, buna getməzlər, lap ağ
olar, deyə düşünürdüm və çalışırdım ki, beynimdən atam o
söhbəti. Amma heç bir ay keçmədi ki, etmədiyim cinayəti boynuma qoyub cəzamı daha dörd il artıranda anladım ki, mənimlə zarafat etmirlər. Onda ilk dəfə içimə şübhə toxumları düşdü,
öz-özümə sual verməyə başladım ki, həyat bir dəfə verildiyi
halda bütün bu mərhumiyyətlərə, özünü qurban verməyə dəyərmi. Fikirləşdim ki, burda ölsəm, uzaqbaşı bir ay barəmdə
yazıb-pozacaqlar, kimlərisə asıb-kəsəcəklər, sonra hamı sakitləşib öz həyatını yaşamaqda davam edəcək. Yaxşı halda, üç-dörd
il öldüyüm gün beş-on nəfər qəbrimin üstünə gəlib bir-iki ağız
danışıb dağılışacaqlar. Sonra tamam yaddan çıxacam. Qəhrəman
kimi ölüb sonradan unudulan azmı adam var? Onda çox çətin oldu mənim üçün, əzab çəkirdim, tərəddüdlər qurd kimi beynimi
yeyirdi. Bir gün yanıma çox böyük bir adam gəldi. Əvvəlkilərdən
fərqli olaraq çox insani danışdı mənimlə. Həm azadlığa çıxıb, həm
də yaxşı yaşaya biləcəyin halda niyə və nəyin naminə ölməlisən ki
dedi. Söhbətimiz bir neçə saat çəkdi. Fasilədə yemək gətizdirdi,
kababından tutmuş içkisinə qədər. Yeyib-içməyin ortasında məni niyə içəridə saxladıqlarını soruşdum. Gülə-gülə dedi ki, özün
içəridə olmaq istəyirsən, ona görə. Sonra ciddi-ciddi əlavə etdi
ki, burda olmaya da bilərsən. Bunun üçün nə etməli olduğumu
soruşdum. Gülümsünüb peşmanlıq ərizəsi yazmağımı və çıxandan sonra əvvəlki işimlə məşğul olmayacağıma söz verməyimi

131

istədi, ardınca onu da əlavə etdi ki, danışığın şərtlərini pozmağa görə cəzalar daha sərt olur. Düşünmək üçün üç gün vaxt istədim. O günləri nələr yaşadım, bir özüm bilirəm, bir də Allahım! Üç gündən sonra həmin adam yenidən gəldi. Ərizəni yazdım, dediyi şərti də qəbul etdiyimi söylədim. Bir aydan sonra
azadlığa çıxdım. Bayırda məni qəhrəman kimi qarşıladılar. İlk
dövrlər özüm özümdən utanırdım, çünki daha qəhrəman olmadığımı özüm ki bilirdim...
Masasına yaxınlaşdı. Oradakı konyakdan qədəhinə süzüb
yenidən qəfəsin yanına qayıtdı, diqqətlə quşun gözlərinə baxdı.
Oradan hələ də nifrət yağırdı. Qədəhi başına çəkmək istəyəndə
dayandı.
- Bəlkə, sən də mənimlə içəsən? Bütün dərdləri unutdurur,
dünyəvi-aləm adamın vecinə olmur. Heç əclaf olmağını da özünə dərd eləmirsən... Yaxşı, istəmirsən içmə! İçkidə məcburiyyət
yoxdu. Atam həmişə belə deyərdi. - Qəhərdən səsi titrədi. - O
da mən həbsdə olanda dünyasını dəyişdi. Heç sonuncu dəfə
üzünü görməyə də buraxmadılar. Atam mənim üçün çox qiymətli idi. Azadlığım üçün çox çalışmışdı o kişi. Çox ağır günlər
idi. O yaşantıları sözlə ifadə etmək mümkün deyil...
Qədəhi başına çəkdi, içi odlanırmış kimi sir-sifətini büzdü.
Sonra üzünü qəfəsə yaxınlaşdırıb spirt qoxuyan nəfəsini düz
quşun sifətinə püfürdü. Spirtin iyindənmi, yoxsa nifrətdənmi
Zara ikrahla başını yellədi. Adam dəli kimi qəhqəhə çəkdi. Sonra sifəti yenidən həminki halına qayıtdı.
- Söhbətim harda qaldı? - Bir xeyli donuq gözlərini quşun sifətinə dikdi. - Hə, yadıma düşdü. Həbsdən çıxandan sonra həmin adamla bir neçə dəfə onun iş yerində görüşdüm. Söhbət əsnasında hansısa xahişim varsa çəkinmədən söyləyə biləcəyimi dedi.
Ofis və bir-iki də başqa problemim vardı, onları dedim. Elə yanımdaca kimlərəsə zəng edib təcili həll etmələrini tapşırdı. Beləcə, dostlaşdıq onunla. Arada o da məndən xırda-para xahişlər
edirdi. Hansısa bir qəzet və ya jurnalist hansısa hörmətli məmur və ya nazir barədə təhqiramiz yazı dərc edəndə həmin iş-

132

lərdə vəkillik etməyimi xahiş edirdi... - Boşalmış qədəhini yenə
doldurdu. - Adam mənim təkcə azadlığa çıxmağımın səbəbkarı
deyil, həm də məni ola bilsin, ölümdən qurtarıb. Ona bir can
borcum var. Etdiyi xahişlər isə yaxşılığının yanında çox xırda
şeylər idi. O işlərə çıxmağa başlayanda hamı üstümə tökülüşdü,
mənə satqın damğası vurdular, təhqir etdilər, söydülər... barəmdə elə şeylər yazırdılar ki... Halbuki mən heç kimi satmamışdım. Əvvəl bir tərəfi müdafiə edirdim, özü də uzun illər və
pulsuz-parasız, həmin adamlar məni satqın çıxardılar... Sonra
bu biri tərəfi müdafiə etməyə başladım, əvəzində pulumu da
verirdilər, hörmət-izzətimi də saxlayırdılar. Hərdən ötən günlərin xiffəti güc gəlirdi, amma tez də qovurdum o fikirləri başımdan.
Anlayırdım ki, onlardan nə qədər uzaq olsam, başım da bir o qədər
az ağrıyar. Oyun qaydalarını pozmağın bədəlinin ağır olduğunu
bilirdim. Beləcə, yeni həyata uyğunlaşırdım. Ta o hadisəyə qədər...
Susdu. Başına çəkdiyi qədəhlərin sayını itirmişdi. Dili hərdən topuq vursa da, ağlı da, mühakiməsi də yerində idi.
- Həmin gün bir toydan çıxıb bura, Qayaya gəlirdim. İçmək
istəmirdim, amma məclis sahibi polis rəisi idi, qohum-əqrəbası
da yüksək vəzifələrdə çalışır. Yəni elə-belə adam deyil. Məni
məcbur içirtdi, kimsə yolda saxlasa, adımı verərsən dedi. Yolda
maşını elə də böyük sürətlə sürmürdüm. Qabağımda qırmızı
bir Volvo gedirdi, sürücüsü qadın idi, sürəti yüksək deyildi,
yetmiş-səksən olardı ya olmazdı, amma fikri yolda deyildi, maşındakı iki gənc qadın və bir cavan oğlanla laqqırtı vururdular.
Ürəyimə nəsə damdı, dedim keçim bunu, xəta-bəlası məndən
uzaq olsun. Sürəti qaldırıb sol tərəfinə keçmişdim ki, birdən
onun qarşısına hardansa it çıxdı. Görünür, ya xam idi, ya da başı söhbətə qarışdığı üçün özünü itirdi, iti vurmamaq üçün maşını sağa yox, mənə tərəf burdu. Mən də onu vurmamaq üçün
maşınımı sola verib qarşı yola çıxmalı oldum. Onda gördüm ki,
qabaqdan ağ rəngdə bir maşın düz üstümə gəlir. Çox dumanlı
şəkildə maşının içində bir neçə nəfər olduğunu sezdim və sonra... sonra dəhşətli səs eşidildi. Ondan sonrasını xatırlamıram.

133

Hə, bir də işıq bir anlığa maşının içinə düşəndə balaca bir qız və
əlində bir quş xəyal kimi gözümün önünə gəlir, gedir. O uşaq
da öldü...
Səsi titrədi. Gözləri doldu. Udqunub dayandı. Nəfəsi ağırağır gəlirdi. Zara sakitcə dayanıb qulaq asırdı; hər halda, adama
belə gəldi, hətta quşun gözlərində mərhəmət işartılarına oxşar
nəsə də hiss elədi.
- Məni tutub polisə apardılar. Orda bildim ki, uşaqdan başqa
maşında olan daha üç nəfər ölüb. Analiz də içkili olduğumu
göstərdi. Azı on-on iki ilim var idi. Onda fikirləşdim ki, bu dəfə
də içəri düşsəm, ordan ya ölü çıxaram, ya da dəli. Bu başdan ölmək daha yaxşı idi. Məni içirdən polis rəisi telefonuma cavab
vermədi. Əslində, anlayırdım ki, bu iş onun girəcəyi kol deyil.
Həmin anda o adam yadıma düşdü, telefon açdım ona, bir zəngi ilə buraxdılar məni. İşi də sonra mənim xeyrimə qoşub düzdülər. Volvodakıları tapıb qorxutdular, hamısı mənə tərəf şahidlik etdi ki, günah məndə olmayıb, o biri maşın mənim yoluma çıxıb. Bu dəfəki azadlığımın bədəlinin daha ağır olacağını
anlayırdım. Elə də oldu. Sifarişlər bir-birinin ardınca gəlirdi. Bir
gün də ayılıb gördüm ki, olmuşam əclafın birisi...
Özünü saxlaya bilməyib hönkürdü.
- Mən istəmirdim əclaf olam, məni zorla əclaf elədilər əclaflar! Heç olmasa sən mənə inanırsan?! - Bərkdən qışqırdı: - İnanırsan ya yox?! - Səsi elə bərkdən çıxdı ki, quş qorxusundan
küncə qısılıb büzüşdü.
Gözlərinin yaşını silib yenidən masasına qayıtdı, qədəhi doldurdu. Başı tamam dumanlanmışdı. Tüstüdən ətraf da duman
içində idi.
- Heyif ki, sən içmirsən... Yoxsa vurardın səninlə leş olana
qədər. Tək içməyə adamın o qədər də həvəsi olmur. - Qaşlarını
çatdı. - Bura bax, birdən elə bilərsən alkaşam-zadam haa! Mən
tutulana qədər bu zəhəri dilimə də vurmamışam. Amma indi
içəndə küpünə girirəm... Yalnız içki unutdurur mənə hər şeyi,
başqa heç nə! Mən ancaq burda olanda özüm oluram, bütün

134

acılarım və əzablarımla. Buranı səndən başqa heç kim görməyib
və heç vaxt da görməyəcək. Buranı görənlər burdan sağ çıxa
bilməz! Mən öləndə də gəlib burda öləcəm.
Gəlib qəfəsin qarşısında dayandı.
- Heç kəs məni anlamaq istəmir. Heç olmasa, sən məni başa
düş! - Sifətinə uşaqlara xas məsumluq qondu. Səsi də yumşaldı.
- Sən adi quş deyilsən, ilk dəfə səni görəndə bunu anlamışdım.
Mən sənin gözlərində də əzab və acılarının dərin izlərini görürəm... Nə baş verib axı? Onları mənə danışa bilsəydin, kaş! İstəyirsən, qəfəsi açım, burda azadlıqda yaşa. Həə, istəyirsən?
Zara gözlərini bir an da ondan çəkmirdi. Həmin dəqiqə adama elə gəldi ki, quş dediklərini anlayır, hətta gözlərindəki nifrət
də yoxa olub.
İxtiyarsız əli qəfəsə doğru getdi.
- Görürsən, məndə sənə qarşı heç bir kin-küdurət yoxdu, indiyə qədər nə olubsa da qaldı keçmişdə. Biz səninlə hətta dost,
sirdaş da ola bilərik. Heç kimlə bölüşmədiyim sirləri, məni içəridən didib-parçalayan acıları bölüşmək üçün yaxın birisinə ehtiyacım var. O, sən ola bilərsən. Mən insanlara etibarımı itirmişəm daha. Onlar hamısı alçaqdılar, riyakardılar, əclafdılar. Pula,
var dövlətə, vəzifəyə görə hər şeylərini satarlar. Mənim sənin
kimi etibarlı, mərd bir dosta çox ehtiyacım var. Elə birisinə ki,
qorxmadan hətta ən acı həqiqətləri belə üzümə söyləyə bilsin.
Elə birisi ki, hətta mənə deyə bilsin ki, sən əclafsan, Mahmud!
De mənə bunları, de! Bunları üzümə söyləməyə ancaq sənə
haqq verirəm. Dee!
Cəftəni qaldırıb qəfəsin qapısını açdı:
- Çıxa bilərsən indi! - deyib bir neçə addım geri çəkildi. - Gəl,
qorxma, gəl!
Quş bir müddət gah ona, gah da açıq qalmış qapıya baxdı.
Xeyli çəkən tərəddüddən sonra asta addımlarla ora yaxınlaşdı.
- Ay sağ ol, gəl! - Adam qalib görkəmində sağ qolunu irəli
verib dirsəkdən əydi. - İndi də uç gəl yanıma. Gəl, dost. Gəl
otur qolumun üstündə. Həə, gəəl...

135

Quş bir təkanla ona tərəf qanad açdı. İnsanın sifətində əvvəlcə məmnunluq, ardınca da təbəssüm peyda oldu və... düz gözünün içinə yönəlmiş dimdik zərbəsindən son anda, üzünü
çevirməklə yayına bildi. Zərbə sifətini yaraladı. Qəfil baş verənlərdən özünə gəlməyə macal tapmamış, quş yenidən havaya
qalxıb qırğı kimi yenidən aşağı şığıdı. Bu dəfə də cəld tərpənib
sol əlilə üzünü örtə bildi. Quşun dimdiyi gözünü örtmüş barmaqlarından birini tutdu. Bıçaq kimi iti dimdik sümüyə dirəndi, barmağı qan götürdü. Quduza dönmüş quş dimdiyini barmağa möhkəm keçirib qopmaq istəmirdi.
Sağ əli ilə quşun boğazından yapışıb sıxdı. Gücdən düşmüş
dimdik, nəhayət, barmaqdan aralandı. Quşu yerə atıb barmağından yapışdı. Onun üzüldüyünü düşünürdü, amma yerində
idi; bərk incitsə də, tərpədə bilirdi.
Barmağının qanı axa-axa, yerdə çabalayan, nəfəsi güclə gedibgələn heyvanla nə edəcəyini düşündü. Bu dəfə işini daha ehtiyatlı tutdu, əlinə keçən paltarlardan birini quşun üstünə atdı,
sonra onu ehtiyatla döşəmədən götürüb qəfəsə qoydu. Yaralı
barmağını sarıya-sarıya fikri qəfəsdə idi. Bir az keçmiş quş özünə gəldi, qalxıb qəfəsin bir küncünə sıxılıb eyni baxışları ona
zillədi.
- Sən quş deyilsən, quş libasında iblissən! Yoox, mən səni öldürməyəcəm, bu çox yüngül cəza olardı səninçün. Sənə daha
ağır cəza verəcəm, qürurunu, mənliyini qarnınla, nəfsinlə sındıracam. Sənin kimilərin sınması ölümdən betərdi. Ondan sonra
həyatının qalan hissəsini sən də mənim kimi əzab çəkə-çəkə
keçirəssən! Sağ qalassan, amma nəfsin hər gün qürurunu hissəhissə yeyəcək və bir gün ayılacaqsan ki, əclafa çevrilmisən. Həmin gün həm də mənən öləcəksən!
Quşun gözlərindən yağan nifrətdən içindən üşütmə keçdi.
Baxışlarını yayındırıb, qəfəsdəki yem və su qabını götürüb kənara tulladı.
- Hələ ki, iki gün ac qal. Amma çalış öləsən, yoxsa səni ölümdən daha betər sınaq gözləyir!

136

***
Dördnəfərlik kamerada indi üç nəfər qalırdılar. Bir yerdə olmalarının ikinci ayı tamam olurdu. Sarı ilə öncə heç vaxt qarşılaşmamışdı. Almaniyada veriliş açana qədər heç adını da eşitməmişdi. Hərdən vaxt tapanda bir neçə verilişinə baxmışdı. Təkəbbürü, ritorikası, aqressiyası çox da ürəyinə yatmamışdı. Burada da gördüyü ilk andan quşu qonmamışdı bu adama: çoxbilmiş adama oxşayırdı, çoxlu suallar verir, özü isə az danışırdı.
İçindən bir səs ondan ehtiyatlı olmağı pıçıldayırdı.
Hünəri də azadlıqdan qiyabi tanıyırdı. Hətta dinc toplantıların birində yaxınlaşıb onunla selfi8 də çəkdirmişdi. Bir yerdə olduqları müddətdə bu gənci daha yaxından tanıdıqca ona hörməti daha da artmışdı. Hünər gününün böyük bir hissəsinu
mütaliəyə həsr edir, oxuduqları maraqlı şeyləri tez-tez onlarla
bölüşürdü. Daha çox solçu ədəbiyyata meylli idi. Qara onun
hesabına siyasi biliklərini xeyli artırmışdı. Hünərdə ürəyinə
yatmadığı bircə şey Allahı tanımaması, hərdən də küfr etməsi idi.
Bu mövzuda tez-tez sözləri çəp gəlirdi; amma mübahisələrinin
ən qızğın çağlarında belə qırmızı xətti keçməməyə çalışırdılar.
Sarı Hünərə tez-tez və ən müxtəlif mövzularda suallar verirdi. Özü də, çox zaman təsadüfdən alınırmış kimi edirdi bunu.
Qara bu sualların haradan qaynaqlandığını təxmin edirdi. Amma bu məlumatları kimə və necə ötürdüyünü gözü ilə görmədiyi üçün, gümanları ilə bağlı tam əminliyi də yox idi. Görüşlərə
çağıranda onun özündən də bəzi məlumatları istəyirdilər. Özü
də təkcə Hünərlə bağlı yox, həmçinin Sarının onunla və Hünərlə nə barədə danışdıqları, nə sual verib, nə cavab aldıqları, bir
sözlə, az qala hər şey barədə. Ona da bərk-bərk tapşırılmışdı ki,
bu görüşlər və orada müzakirə olunan məsələlər barədə kamera yoldaşları heç nə bilməməlidir. Böyük ehtimalla eyni şeyi

Rəqəmsal kamera, kameralı mobil telefon və ya planşet ilə çəkilən avtoportret fotoşəkil növü.
8

137

Sarıya da demişdilər. Hünərin isə çuvallıq edə biləcəyini heç
ağlına gətirmirdi.
Kamerada yenə ikilikdə qalmışdılar: Sarı, özü demişkən, həkimə çıxmışdı. Otağın hərarəti əlli dərəcəni keçmiş olardı; hər
ikisi heyvan kimi ləhləyirdilər. Hünər tərdən su içində olan
köynəyini çıxarıb əvvəlcə bədənini quruladı, sonra onu yelpiyə
çevirib havanı küləkləməyə başladı. Bədənindəki qançır izləri
yenidən kamera yoldaşının diqqətini çəkdi və Qara özünü saxlaya bilməyib onunla çoxdan etmək istədiyi söhbətə nəhayət,
başlamaq qərarı verdi.
- Bərk yıxılmısan deyəsən, - başı ilə bədənindəki çoxsaylı
qançırlara işarə edib gülümsündü, - izləri hələ də qalıb.
- Hə, dost, çox bərk, özü də, təkrar-təkrar, - Hünər də gülümsünüb əli ilə yaralarını sığallamağa başladı, - hər yıxılanda
da o dünyanı görüb gəlirdim... - Sifəti ciddiləşdi. - Onlar məni
bu yolla diz çökdürüb üzr istətməklə öz aləmlərində sındırmaq
istəyirdilər. Bunu edə bilməyəndə hər dəfə döyürdülər.
- Qorxurdun?
- Əvvəl hə, özü də çox bərk qorxurdum, çünki vəhşicəsinə
döyürdülər. Öləcəyimdən qorxurdum. Amma sonradan ölmək
ölməkdi, xırıldamaq nə deməkdi deyib getdim qorxularımın üstünə. Hər vuranda söyməyə başladım, daha bərk vuranda, daha bərkdən və daha pis söyürdüm. - Güldü. - Özü də çox vaxt
gülə-gülə. Dəli olmuşdular! Qorxunun üstünə gedəndə adiləşir,
hətta ölüm də daha qorxulu gəlmir adama. Bunlar da görəndə
ki, döyməyin xeyri yoxdu, abır-həya da əldən gedir, əl çəkdilər.
Məni qorxudurdular ki, bunları ictimailəşdirsən daha pis olacaq, mənsə vəkilim vasitəsilə ictimailəşdirdim, hay-küyü çox
oldu, bunun da təsiri az olmadı. Amma bilirəm ki, mənə acıqlıdılar, əvəzini çıxmaq üçün fürsət axtarırlar.
- Rəbbim səni qorxularınla sınağa çəkib. Qorxuların ən böyüyü ölümdü, ondan qorxmayan adam Tanrıya bir addım daha
yaxındı. O, səni sevir, Hünər.
- Hə, əlbəttə ki, necə sevməyinin də dəfələrlə şahidi olmu-

138

şam, - ateist və solçu gənc gülümsəyərək bədənindəki ən böyük
qançırı sığallamağa başladı.
- Onu da sevərək edib, bu sınaqdan keçməyini də vacib bilib.
- Mən də fikirləşirdim ki, bu işgəncələrin başında kim dayanır, - Hünər güldü, - sağ ol ki, dəqiq ünvanı göstərdin.
- Əstəfrulla de, Hünər... Tanrının da səbrinin bir hüdudu ola
bilir.
- Bəs bayaq deyirdin sevir, - kamera yoldaşının rənginin dəyişdiyini görən Hünər zarafata saldı, - o boyda Tanrı xoşuna
gəlməyən bir sözdən sarı məni cəzalandıracaqsa, daha onun
yerdəkilərdən fərqi nə oldu. - Yenidən ciddiləşdi. - Mən Allahın
varlığına inanmıramsa, onu inkar edirəmsə, o, məni necə sevə
bilər ki?!
- Tanrı böyükdü, adildi, biz onun bildiklərini bilə bilmərik.
Sən ona inanmaya bilərsən, amma əməllərinlə onun yolundasan. Buna görə də, o, səni qoruyur. Əminəm, vaxt gələcək, sən
də onu sevəcəksən. Mənim kimi ondan qorxmayacaqsan, sevəcəksən! Lap elə mənim anam kimi. O, özünü Tanrının qulu sayır, elə qul kimi də ona sitayiş edir və dəlicəsinə sevir. Mən o
cür saf və təmənnasız sevə bilmirəm. Çox istərdim, amma alınmır. Mənim sevgim daha çox qorxuya bağlıdır.
- Tanrını necə sevirsən sev, bunda bir qul sevgisi var. Qulun
sevgisi isə kor olur. Mənsə kor olmaq istəmirəm, elə ona görə
də, özümü kiminsə qulu rolunda görmürəm. Hətta Tanrının
belə, əgər o varsa.
- Məncə, insanın başına gələnlər onun özünü yeri-göyü yaradanın qulu sayması ilə bağlı deyil. Tanrı öz bəndələrini cəzalandırmaqla həm də onlara anlatmağa çalışır ki, özlərini yalnız
onun qulu saysınlar, başqa kimsənin yox.
- Yaxşı, bə məni niyə cəzalandırır onda, mən ki, özümü heç
kimin qulu saymıram?!
Bu vaxt krandan adəti üzrə əvvəlcə xışıltı, az keçmiş, suyun
özü gəlməyə başladı. Hünər qalxıb dəsmalını islatdı və yaş dəsmalla bədənini silməyə başladı.

139

- Gəl otur, Hünər, son vaxtlar rahatlığımı əlimdən alan daha
bir acımı səninlə bölüşmək istəyirəm. Amma bu etirafımı da
eşitsən, məndən lap zəhlən gedəcək.
Hünər bədənini silə-silə gəlib onun qarşısında oturdu, gözlərini də ağzına dikdi.
- Özümü lap günahları qəbul edən keşiş rolunda hiss edirəm
bu gün. - Güldü. - De gəlsin, narahat da olma, zəhləm getməz.
Kamera yoldaşı susdu, rəngdən rəngə düşən sifətinin cizgilərindən düşündüklərini dilə gətirməkdə çətinlik çəkdiyini görmək olurdu.
- Mən sənin kimi ola bilmədim, Hünər, - nəhayət dilə gəldi, mən qorxağam! Onlar məni diz çökdürüb, alçaldıb, çox pis formada üzr istətdilər, üç-dörd şillə-təpiyə özü də... - Başını aşağı
salıb əlləri ilə üzünü örtdü. - Kaş o vaxt öləydim elə!
Hünər qarşısındakı adamın nələr çəkdiyini hiss edirdi; burada olduğu müddətdə oxşar hissləri özü az yaşamamışdı.
- Mən də dedim görəsən nə olub. Qorxmuşdum ey! - Gülümsünüb zarafata saldı. - Əgər demək istədiyin elə bu idisə, səndən
zəhləm getməsi üçün heç bir əsas görmürəm. - Əlini Qaranın çiyninə qoydu. - Bir yığın qoluzorlu köməksiz birinin üstünə düşüb ona qarşı ən iyrənc şeyləri etməkdən çəkinmirsə, həmin
adamın diz çökməsində ayıb heç nə yoxdu, dost. Utanası kimsə
varsa da bu, həmin o quldurlardı. Sənə isə məsləhətim odu ki,
belə xırda şeyləri ürəyinə salıb özünə dərd etməyəsən.
Qaranın gözləri yaşardı, qalxıb gənci qucaqladı.
- Mənim qardaşım yoxdu, bundan sonra səni özümə qardaş
bilirəm. Və onu da bil ki, sənin bu qardaşın, - əlini ərklə sinəsinə döyəclədi, - yolunda ölümə də getməyə hazırdı!
- Ölümə getməyə gərək yox, qardaş, elə gün içərini bir balaca da qızdırsa, Sarı gəlib burda iki meyit görüb sevincək muştuluğa gedəcək.
Gülüşdülər. Az keçmiş, dəmir pəncərənin şaqqıltısı eşidildi,
çərçivədən başı görünən nəzarətçi:
- Bəkirov, həkimə hazırlaş! - deyib dərhal da onu örtdü.

140

Kamera yoldaşının qaşqabaq tökdüyünü görən Hünəri gülmək tutdu.
- Axır vaxtlar yaman tez-tez həkimə gedirsən, qardaş, Allah
axırını xeyir eləsin. Həkimə, bir də hakimə çox da etibar etmək
olmaz... Hə, bir də ki, çalış orda yıxılmayasan.
Son cümləni elə ciddi-ciddi dedi ki, sifəti çönmüş Qaranın
dodaqları qaçdı. Könülsüz-könülsüz qalxıb şortik və qısaqol idman köynəyini uzunqol köynək və ütülü qara şalvarla əvəzlədi.
Bir neçə dəqiqə sonra qapı açıldı. Qara çıxanda həkimdən
qayıdan Sarı ilə qarşılaşdı, dinməzcə yanından ötüb keçdi. Onlar son vaxtlar demək olar ki, danışmırdılar.
Xəstə ayağını içəri qoycaq ufuldamağa başladı.
- Bədənimdə deşilməmiş yer qoymadılar, uff... - Çarpayısına
sərilib əli ilə dalını ovxalamağa başladı. - Bu niyə belə qaşqabaq
tökmüşdü? Uff... - Kamera yoldaşının susduğunu görüb sualına
özü də cavab verdi: - Yəqin həkimə apardılar. Tibb məntəqəsində mənə demişdilər ki, onu da müayinədən keçirmək üçün çağırmalıdılar. Ufff...

***
Kənanı dünən günorta ofisindən aparmışdılar. Vergidən yayınma, vəzifə səlahiyyətlərindən sui-istifadə, qanunsuz sahibkarlıqda ittiham olunurdu.
Müştərisinin həbs olunacağını Mahmud üç gün öncə bilirdi.
Tutulmasından iki saat qabaq telefonla danışmışdılar. Biznesmenə onu gözləyən həbs barədə, əlbəttə ki, heç nə deməmişdi.
Əksinə, işində yaxşılığa doğru dəyişikliklərə ümidlər yarandığını deyib ürək-dirək vermişdi. Kənan da çox xəbərə sevinmiş,
bol-bol razılıq etmişdi.
Elə həmin o binada ona bu məlumatı verən adamla həm də
həbsdən sonra atılacaq ilk addımları da müzakirə etmişdilər.
Müzakirənin yekunu kimi cızılan plana uyğun olaraq, müştərisi
ilə təcridxanada ilk görüşü də bir neçə dəqiqə çəkdi.

141

Onun tanıdığı gənc və yaraşıqlı adam bir həftənin içində
xeyli dəyişmiş, sir-sifətini tük basmış, ovurdları batmış, çənəsi
qabağa çıxmışdı. Bir anlığa öz həbsinin ilk vaxtlarını xatırladı
və iki həftənin içində azı on il qocalmış bu adama yazığı gəldi.
Amma tez də özünə döndü: iş başında bu hissi yaxın buraxmaq
olmazdı, yoxsa özü də təkrar müştərisinin gününə düşə bilərdi.
Dustaq onu görcək uşaq kimi boynuna sarıldı.
- Məni burdan qurtarın, Mahmud müəllim, göydə ümidim
Allaha, yerdə sizədi! - Yaşarmış gözlərini silib qulağına pıçıldadı. - Mənim vəkilim olmağınızı bunlar istəmirdilər, deyirdilər
kimi istəyirsən de, dəvət edək, təki o olmasın. Mənsə başqa vəkil istəmədiyimi dedim, təkidlə sizi tələb etdim, axırda məcbur
olub razılaşdılar.
“Peşəkardılar da bunlar, adama torbanı elə tikirlər ki, heç
özünün də xəbəri olmur”, - Mahmud ürəyində gülümsündü.
- Həbsiniz hamımız üçün gözlənilməz oldu, Kənan bəy... –
Üzündəki kədərin dozasını bir az da artırdı. - Əslində, işlər yaxşılığa doğru gedirdi, ümidlərimiz yaranmışdı, bu barədə demişdim sizə. Bir anda dəyişdi hər şey. - Səsini aldı, qulağına tərəf
əyildi. - Görünür, lap böyüklərdən kimsə işə qarışıb...
Dustaq bu sözləri eşidəndə rəngi dəyişdi. Onun panika və
qorxu içində olması son görüşdə cızılan plana tam uyğun idi.
- Amma heç narahat olmayın, söz verirəm sizə, nəyin bahasına olursa-olsun sizi çox tezliklə həbsdən çıxaracam.
Dustaq bir az özünə gəldi, amma gözlərindən qorxu və həyəcan çəkilməmişdi. Vəkil onun indiki psixoloji durumunu dəyərləndirib plana daxil olan daha bir məsələni – müştərisinin
mülkləri üzərində sərəncam və digər hüquqlarını kimə həvalə
etmək istədiyini sözgəlişi ortaya atdı; onu da vurğuladı ki,
həbsdə olduğu üçün bunları özünün etməsi bundan sonra faktiki mümkün olmayacaq. Bəlli oldu ki, sahibkar da eyni fikirdədir və bu işi arvadına həvalə etməyi düşünür. Bu variant da
bəlli planla üst-üstə düşürdü.
Razılaşdılar ki, etibarnaməni gələn görüşdə rəsmiləşdir-

142

sinlər. Vəkil bu işdə yardımçı olacağına söz verəndə dustaq
təkrar-təkrar təşəkkürünü bildirdi.
Müştərisi kimi vəkil də məmnun idi: bu gün üçün aldığı
tapşırıqların hamısını yerinə yetirmişdi. Görüşü yarımçıq kəsmək barədə tapşırığı xatırladı. Çox vacib işlə bağlı təcili getməli
olduğunu bildirib ayağa qalxanda dustağın üzündə peyda olan
ifadəni sözlə ifadə etmək çətindi. O, bu görüşü səbirsizliklə
gözləyirdi, ailəsi ilə bağlı da daha çox məlumat eşitmək istəyirdi; işi ilə bağlı, o cümlədən mülklərinin, ticarət şəbəklərinin gələcək taleyi ilə bağlı da müzakirə olunmalı çoxlu şeylər vardı.
Vəkil çox yaxın zamanda yenidən görüşə gələcəyinə və daha
çox zaman bir yerdə olacaqlarına söz verdi. Dustaq çarəsiz razılaşıb arvadına bir neçə kəlmə yazmaq üçün qısa vaxt istədi və
tələsik bunları yazdı:
“Lalə, mənə görə narahat olma, yaxşıyam. Tezliklə Mahmud
müəllim məni burdan çıxaracaq, yenə də bir yerdə olacağıq.
Muraddan muğayat ol, de ki, təcili səfərə çıxası oldum, darıxmasın, tezlikə qayıdacam. İkinizi də bərk-bərk bağrıma basıram. İmkan olan kimi zəng edəcəm sənə."
Vəkil həbsxanadan çıxanda Lalə onu ofisində gözləyirdi; belə razılaşmışdılar. Ərinin məktubunu oxuduğu müddətdə gözaltı diqqətlə qadını süzdü. Dostu Ceyhunla Kənangildə qatıldığı qonaqlıqda elə ilk dəfə görəndə gözü tutmuşdu onu. O
vaxt ev sahibinə hiss etdirməmək üçün qadına gözücu baxmışdı, indi isə bu gözəlliyi yaxından seyr edə bilirdi. Ağappaq sifəti ilə uzun, tünd qara saçları, incə dodaqları, iri qara gözləri qəribə bir harmoniya yaradaraq sahibinə xüsusi gözəllik verirdi.
Baxışları kiçik döşlərində duranda içindən qəribə bir hiss keçdi,
yerində qurcalandı.
Qadının fikri məktubda idi, bədənində gəzişən şəhvət dolu
baxışları hiss etmirdi. Birdən başını qaldırdı. Qara gözlərindən
yanaqlarına süzülən dupduru göz yaşları çöhrəsinə xüsusi gözəllik verirdi.
- Necə hiss edirdi özünü, Mahmud müəllim?

143

Kişi ona tuşlanan baxışlardan özünü elə itirdi ki, sualı dərhal
anlamadı.
- Kim? - Suala sualla cavab verdi, amma tez də özünü ələ aldı. - Bağışlayın, fikrim başqa yerdə idi... daha doğrusu, Kənanın
yanında idi. - Qızın minnətdarlıq hissi ilə ona baxdığını görüncə tapıntısına özü də sevindi. Sifətinə kədər qatmağa çalışdı. Çətindi onun üçün, Lalə xanım, çox çətindi. Qorxuram səhhəti
bu yükə davam gətirməyə...
Son cümləni eşidəndə qadın hönkürməkdən özünü saxlamaq üçün əlləri ilə ağzını tutdu; göz yaşları yenidən yanaqlarına doğru axmağa başladı.
- Belə etməyin, Lalə xanım. İttihamlar ağır olsa da, Kənan
bəyə də demişəm, sizə də söz verirəm ki, həyat yoldaşınızın
tezliklə azadlığa çıxması üçün mümkün olandan da artığını
edəcəm.
- Çox sağ olun. Onun azadlığı üçün mən... - qadının səsi titrədi, - mən hər şeyə hazıram.
“Hər şeyə hazıram” sözü Mahmudun qulağında cingildədi.
“O, niyə belə dedi, yoxsa mənə nəyisə eşitdirir?” - Əlinin əsən
barmaqlara doğru dartındığını hiss etdi. Gözlərinin qarşısına
Süsən gəldi; özündən asılı olmadan tez özünü yığışdırdı, əllərini masanın altında gizlətdi...

***
Bu gün telefona çıxmalı idilər. İlk Hünər çıxdı. Hər zaman
pozitiv olmağa çalışan bu gəncin hər telefon danışığından sonra
qanı it qanına dönürdü. Atasının səhhətində çox ciddi problemlər vardı: ürəyinin dörddə biri işləyirdi, həkimlər təcili əməliyyat olunmasını tövsiyə etmişdilər, amma ailənin maddi durumu bu yükün altına girməyə imkan vermirdi...
Hünər həbsdə olduğu ilk vaxtlarda babasını itirmişdi. Qoca
ağır yataq xəstəsi idi. Nəvəsinin tutulmasını ondan gizlədirdilər, Avropaya təhsil almağa getdiyini demişdilər. Hünər ən se-

144

vimli nəvəsi idi, başına gələnlərdən xəbər tutsaydı, dərdə tab
gətirməyə bilərdi. Ona görə, evdə hər kəs bu tabuya ciddi riayət
edirdi. Gələn qonaqlar isə elə həyətdəcə xəbərdar olunurdular.
Hünərin tutulduğu ilk vaxtlar və sonradan karsa salınaraq ağır
işgəncələrə məruz qoyulması barədə xəbəri qonaq gələn qız nəvələri ehtiyatsızlıq edərək öz aralarında müzakirə edərkən baba
danışıqları eşitmişdi. Həmin gecə təzyiqi qalxan qocanı paralic
vurub, sol tərəfi işləməyən kişinin həkimlər çox yaşamayacağını bildiriblər. Deyilənlər düz çıxıb, hadisədən heç iki həftə keçməmiş baba ölüb. Ailə üzvləri kişinin başına gələnləri də, onun
ölümünü də Hünərdən gizlədiblər. Növbəti dəfə karsa salınanda nəzarətçilərdən biri xəbəri ona çatdırıb; həmin adamın bunu
ehtiyatsızlıqdan ya da qəsdən etdiyi bilinmədi, amma gənc
üçün bu xəbər ağır mənəvi zərbə oldu...
Hünər hər dəfə telefon günü atasının sağlamlıq durumu ilə
bağlı evdən dolğun məlumat ala bilməyəndə kameraya qanı qara dönürdü. Yaxınlarının ondan nələrisə gizlətdiyini tez-tez təkrarlayır, yaşananlarda özünü təqsirli sayır və bunu ürəyinə salıb dərd edirdi.
Növbəti telefon danışığından yenidən qanıqara qayıtmışdı.
Səssizcə çarpayısına uzanıb yarımçıq kitabı təzəcə əlinə almışdı
ki, onu görüşə çağırdılar. Təəccüblə qalxdı, kimsə ilə görüşü nəzərdə tutulmamışdı. Vəkili dünən gəlmişdi, evdəkilərlə isə görüş vermirdilər.
Hünər olmayanda kameradakılar demək olar ki, danışmırdılar. Hərə sakitcə öz işi ilə məşğul olurdu. Sarı üzünü qırxmağa
getdi. İçəri od tutub yanırdı, Qara çarpayıdan döşəyini götürüb
aynəbəndin kölgə hissəsində yerə sərdi, Hünərin təzə tamamladığı tarixi romanı oxumağa başladı. Bir də qapının səsinə ayıldı;
yuxu onu nə vaxt aparmışdı, xəbəri olmamışdı. Gələn isə, iki
saatdan çox olardı getdiyi, Hünər idi. Nəfəsini dərməyə macal
tapmamış Sarı üstünü aldı.
- Kiminlə görüşürdün, Hünər?
- Böyük adamlarla görüşürdüm, Sarı. - Hünərin bu sözləri is-

145

tehza ilə yoxsa ciddi dediyini ayırd etmək çətin idi; gəlib Qaranın dirsəkləndiyi döşəyin üstündə özünə yer elədi.
- Kimlər idi ki? - Gəlib onlarla üzbəüz əyləşən Sarı əl çəkmədi.
“Başladı yenə donos yığmağa, pedaraz blya9!...” - Qara heç
cür həzm edə bilmədiyi bu adamın ünvanına ürəyində daha bir
neçə yağlı söyüş işlətdi. Azadlıqda dilinə söyüş gətirməzdi, söyüş söyənə də pis baxardı. Amma burada istisnasız hamı söyürdü: rəhbərlik, zabitlər, adi işçilər, dustaqlar... Söyüş söyməyənə
az qala pis baxırdılar. Özü də, nədənsə söyüşlərin çoxu, əksər
oğru jarqonları kimi, rus dilində idi. O, bu dili bilmirdi, amma
burada həmin dildə çoxlu söyüş öyrənmişdi.
- Kim olduqlarını demədilər. Amma rəisin onların qarşısında
əzilib-büzülməsindən belə başa düşdüm ki, böyük adamlardı.
“Rəislə işin yoxdu, Hünər, bu suka gedib çatdıracaq hər şeyi.
Əlavə problemlər lazımdı sənə?! Bu qədər də saf olmaq olmaz
da!” - Qara ürəyində deyindi.
- Nə istəyirdilər ki?
- Əfv ərizəsi yazmağımı.
- İstəyirlər, yaz da. Niyə yazıb çıxmırsan, Hünər? Ailən də
əziyyət çəkir, özün də. Bax, mən də yazmışam. Bunda pis nə
var ki?
“Sənə nə var, ay cındır! Haçandan belə qayğıkeş olmusan, ay
mandalışkanın belindən gələn!” - Qara həbsə düşəndən həm də
öz dilində xeyli özəl söyüşlər öyrənmişdi, yadına düşdükcə,
onları da bir-bir sıraya düzürdü.
- Əvvəla, ərizə yazsam da, buraxmaya bilərlər. İndi yaz, buraxaq deyirlər, vədlərini yerinə yetirməməyi özlərinə rəva bilməyəcəklərinə isə qarantiya yoxdu. Amma əsas olan heç bu da
deyil. Ona görə yazmıram ki, heç bir cinayət törətməmişəm,
əfvi isə cinayət etmiş adam diləyər. Hərçənd günahsız tutulan
insanların ərizə yazmalarına da pis baxmıram, azadlıq haqlarıdı, əsas odur ki, burdan öhdəliklə çıxmasınlar.
9

Rus dilində söyüşdür.

146

Bu yerdə digər iki məhbus özləri də hiss etmədən ani baxışıb
tez də gözlərini çəkdilər.
- Ərizə yazmasan burdan çıxa bilməyəcəyini bildiriblər sənə.
Özün demisən bunu. Bunu bildiyin halda nəyə ümid bağlayırsan? Yoxsa gəncliyini burdamı keçirmək istəyirsən?
Qara gözaltı ona diqqət yetirdi: Hünərin son cümləsindən
sonra pərt olmuş kimi görünürdü, daha əvvəlki kimi arxayın
danışmırdı; hər halda, ona belə gəldi.
- Bilirəm ki, buraxmaya bilərlər. Özümü də buna hazırlamışam. Bir də ki, günahsız yatan tək mənəm ki?! Mən heç kimdən
artıq deyiləm. - Sifətində təbəssüm peyda oldu. - Ümumən isə
çalışıram hər pisdə nəsə yaxşı bir şeylər də tapım. Buranın öz
üstünlükləri də var, məsələn, çoxlu kitab oxuya bilirəm, çöldə
bu imkan yoxuydu. - Əlini qara saqqalına aparıb sığalladı. - Nə
yaşım var ki, cavanam hələ, həm də sağlam.
- Sən cavan və sağlamsan, doğru, amma atan cavan deyil,
həm də sağlam. Babanı itirdin, bu qədər fikir edirsən, atana bir
şey olsa, bu yükü çəkə biləssənmi? Heç bu barədə düşünmüsən? - Sarı yenə əvvəlki tonuna qayıtdı.
“Tülkü köpəyoğlu! Gör hardan vurur!...” - Qaradan növbəti
ağır söyüş gəldi və düşündü ki, bunları necə böyük ləzzətlə
üzünə deyərdi.
- Düşünmüşəm, Sarı. Nə gizlədim, belə bir şey baş versə, bu,
mənim üçün əsl faciə olar... Burdan sağ çıxsam, o halda həyatımın qalan hissəsini rahat yaşamaq çətin olar mənə.
- Bir neçə sətirlik kağızdan sarı dəyərmi bu qurbanlara?! Axı
yazsan, hamı anlayışla qarşılayacaq, çünki biləcəklər ki, bunu
özünə görə etməmisən... Kimsə də qınamaz səni.
- Bu cür əminliklə danışma, - Hünərin təbəssümü yerinə qayıtdı, - azı, bir nəfər tanıyıram ki, mütləq qınayacaq və bunu
bütün həyatım boyu başıma qaxınc edəcək, rahat yaşamağa imkan verməyəcək, boynum həmişə bükük olacaq qarşısında. Mənsə başı dik gəzmək istəyirəm.
Sual dolu baxışlar yenə Hünərə dikildi.

147

- Kimdi ki o adam?
Hünər fasilə verdi, ardınca da gülümsünüb:
- Özüm. - astadan cavab verdi.
“Əjdahasan! Halal olsun ananın südü sənə!” - Söyüş söyməkdən dili qabar olmuş Qaradan bu dəfə alqış gəldi. Bunu böyük məmnuniyyətlə aşkardan edərdi, amma bütün bu söhbətlərin lazımı yerə çatdırılmayacağına əmin deyildi.
- Bəs yaxınlarına bir şey olsa, başın dik gəzə biləcəksənmi? Sarı əl çəkmək istəmirdi.
Hünərin sifətinə yenidən kədər çökdü. Bu mövzunun onun
üçün necə ağır olduğunu görməmək mümkün deyildi. Sarı bunu görürdü və bilərəkdən təkrar-təkrar onun üzərinə qayıdırdı.
Elə buna görə də, Hünərin yanında dirsəklənib sakit oturmuş
kamera yoldaşının təkrar-təkrar söyüşlərinə tuş gəlirdi.
- Mən ateistəm, Tanrının varlığına inanmıram, amma burda
olduğum zaman onlara bir şey olmasa, biləcəm ki, o var... Məncə, bitirək bu söhbəti və bir də bu mövzuya qayıtmayaq... - Saf
uşaq təbəssümü yenidən sifətinə qayıtdı. - Yaman acmışam,
yeməyə nəyimiz var?...

***
Mahmud saatın zənginə ayıldı. Göz qapaqları daş asılmış kimi aşağı dartınırdılar. Neçədə yatmasından asılı olmayaraq
səkkizdə ayılırdı, artıq vərdişə çevrilmişdi. Əvvəllər hər səhər
yuxudan duranda yarım saat idman edər, duş qəbul edər, səhər
yeməyini yeyib işə yollanırdı. Son bir ildə idmanla nadir hallarda məşğul olurdu, o da əvvəlki həvəs və ritmlə yox. Axşamlar
bərk içəndə tezdən iştahası olmur, bütün günü başağrısından
əziyyət çəkirdi.
Təzyiqini ölçdü. Aparatın əqrəbinin üzərində dayandığı rəqəmi görcək ürəyi daha sürətlə döyünməyə başladı. Gözləri
sanki bu an pırtlayıb hədəqəsindən çıxacaqdı. Tələsik dərmanı
içib həkimini yığdı və bir neçə saniyə sonra xəttin o başındakı

148

adamın hay-küyü otağı bürüdü.
...Cəlal tələbə yoldaşı idi. Elə o vaxtlardan möhkəm dost idilər. Dili dinc durmadıqları vaxtlar araları bir az soyumuşdu.
Cəlal suyu üfürə-üfürə içirdi. Həm yaxşı həkimdi, həm də teztez televiziyalara, hökumət tədbirlərinə dəvət olunurdu deyə
yaxşı müştəri bazası vardı. İşlədiyi xəstəxana da ölkədə ən
bərkgedənlərdən idi. Sənədlərdə xəstəxananın təsisçisi bir xanım olsa da, real sahibinin yüksək vəzifəli məmurlardan biri olduğu deyilirdi. Mahmud cəbhənin əks tərəfində olduğu dönəmdə təsadüfən məclislərdə qarşılaşanda aralarında bir-iki dəfə söz atışması olmuşdu. Düşmən olmasalar da, bir-birilərindən
məsafə saxlamağa çalışırdılar. Mahmudun hakimiyyətlə problemləri aradan qalxan kimi Cəlalla da münasibətləri qaydaya
düşdü. İlk addımı da tələbə dostu atmışdı. Məhkəmə proseslərindən birində təzyiqinin qalxması səbəbindən halı pisləşdiyinə
görə çıxışını yarımçıq qoymuşdu. O vaxt ölkədəki bütün saytlar
bu məlumatı baş xəbər kimi yaydılar. Onda Cəlal əvvəlcə zəng
edib səhhəti ilə maraqlanmış, sonra durub evlərinə gəlmişdi. O
vaxtdan aralarından yenidən su keçmirdi.
Son vaxtlar təzyiqi rahatlıq vermədiyi üçün Cəlala tez-tez
zəng edir, məsləhətlər alırdı. Hər dəfə dostu “bu təzyiqlə bir
gün öləcəksən”, - deyə müalicə almasının vacibliyini dönə-dönə
vurğulayırdı. Yox, o, ölmək istəmirdi. Bu yaşda ölmək çox tezdi, həm də böyük planları vardı, indi işləri heç vaxt olmadığı
kimi yaxşı gedirdi...
Tələbə yoldaşı səsini başına atmışdı, qulağı az qala tutulacaqdı deyə, mikrofonu qulağından araladı.
- Nə məsuliyyətsiz adamsan sən! Niyə başa düşmək istəmirsən ki, bu təzyiqlə gəzmək ölümlə oynamaq deməkdi?! Hələ
ölüm olsa yaxşıdı, bir gün qəfil beyninə qan sızacaq, paralic
olub ömrünün qalan hissəsini yataqda, ya da yaxşı halda, əlil
arabasında keçirəssən. Onda var-dövlət də, şan-şöhrət də, dosttanış da köməyinə gələ bilməyəcək. Bir az keçəndən sonra isə
heç qapını döyən də tapılmayacaq. Baxma ki indi başına fır-fır

149

fırlanırlar, yatağa düşəndən sonra kimə lazım olacaqsan sən?!
Bir özünə kənardan baxsana, bu nə həyatdı sən sürürsən, nəyin
naminə, kimin üçün?! Səndən soruşuram... aloo...
- Yaxşı da, doktor... Bax, sənə sonuncu dəfə və kişi kimi söz
verirəm, əlimdə bir-iki vacib işim var, beş-on günə yoluna qoyub, gəlib uzanacam sənin palatanda. Ya məni bitirəssən, ya da
bu bəladan qurtarassan.
- Çox demisən bu sözləri, - o başdan danlaq hələ davam edirdi,
amma bu dəfə ton daha mülayim idi. - Ay adam, anlamırsan ki,
belə getsə, gələn ay və hətta gələn həftə olmaya da bilər, bu xəstəlik səni hər gün, hər saat, hər an böyrü üstə yıxa bilər. Sənə
maksimum bir həftə vaxt verirəm, sözünü tutmasan, gözümə
görünmə. Ölsən, heç məzarın üstə də gələn deyiləm. Məni tanıyırsan, dedimsə, edərəm!
Mahmud gülə-gülə:
- Doktor, mən öləndən sonra gəldin mənə nə faydası, gəlmədin nə ziyanı. Sənə söz verdim, palatanda yaxşı bir otaq hazırla,
amma tək mən olum, adamlardan başım bezib. Yerimi də heç
kimə deməyəcəm, qoy elə bilsinlər ölmüşəm... - Sanki o başdakı
adam onu görürmüş kimi, qulaqlarını dartdı. - Allah eləməmiş... Yox, ölmək istəmirəm, düşmənlərim çoxdu, sevindirmək
istəmirəm onları. Həm də böyük planlarım var...
Qazı yatmış dostu təzyiqi aşağı salmaq üçün görməli olduğu
bəzi şeyləri ona izah etdi. Onları yerinə yetirib yenidən çarpayısına uzandı. Dərmandanmı, yoxsa həkimlə söhbətin təsirindəndimi başının ağrısı keçmiş, gözlərindəki duman çəkilmiş, ürəyi
də həminki kimi bərk döyünmürdü. Təzyiqini yenidən ölçdü;
əvvəlki təhlükəli həddə deyildi.
“Yəqin, yenə bu zəhrimar içkidəndi” - deyə düşündü; dünən
gecə möhkəm vurmuşdu, evə necə gəlib çıxdığı belə yadında
deyildi. Axır vaxtlar çox içirdi. Hər dəfə özünə söz verirdi ki,
daha dilinə vurmayacaq o zəhrimarı. Amma son vaxtlar oturub-durduqları da elə adamlardı ki, içməyə bilmirdi. Həm də
həyatı başdan-ayağa streslə dolu idi. Əslində, əksi olmalıydı.

150

Belə baxanda, indi həyatı daha sakit və nizamlı idi: yağlı müştəriləri, yaxşı qazancı, evi-eşiyi, biznesi, əlaqələri, hörmət-izzəti...
Amma bütün bunların olmadığı, daha ağır şərtlər altında yaşadığı cəmi bir neçə il öncəyə qədər özünü bu qədər gərgin hiss
etmirdi. Axır vaxtlar bu barədə çox düşünürdü. Əslində, qəlbinin dərinliklərində cavabı bilirdi. “Baş dik olanda təzyiqi aşağı
olur, əyildikcə basıb təzyiqi də qaldırır”, - istehza ilə düşündü.
Süsən yadına düşdü. Onu hələ də sevirdimi, bu suala cavab
verməkdə çətinlik çəkirdi. Vaxt vardı, onsuz bir gün də yaşaya
bilməyəcəyini düşünürdü. Həbsdə olanda bir-birilərinə yazdıqları sevgi etirafları ilə dolu məktubları xatırladı. Onların hər birini indi də əzbər söyləyə bilərdi. Çox az çəkdi o xoşbəxtlik.
Evliliklərinin ili tamam olmamış onu həbs etdilər, həbsdən çıxmasının ili bitməmiş ayrıldılar. Bu sualı özünə tez-tez verirdi:
nədən bir-birinə bu qədər bağlı adamlar birdən və belə rahatlıqla ayrıla bildilər? Hə, o, anlayırdı ki, Süsən o Mahmudu sevmişdi, bu birini heç cür sevə bilməzdi. Bu Mahmud isə o Süsəni hələ də sevməkdə davam edirdisə belə, onunla əvvəlki kimi rahat
və xoşbəxt ola bilməyəcəkdi. Bəlkə, həmin o hadisə olmasaydı,
nəyəsə ümid etmək olardı. Amma soyuq payiz günü baş verən
həmin o müdhiş qəza hər şeyin üstündən birdəfəlik xətt çəkdi.
...Hadisə aeroporta gedəndə olmuşdu. Sonralar dəfələrlə o
anda nə baş verdiyini xatirində təkrar-təkrar canlandırmağa
cəhd etmişdi. Bir anın içində önündə peyda olan maşının qara
rəngi, qulaqbatırıcı taqqıltı və xilasedici şarların onu hər tərəfdən sıxması... Bunlar yadında idi. Sonra baş verənləri isə yuxu
kimi xatırlayırdı. Adamlar gəlib onu dartıb maşından çıxardılar. Yaxınlıqda çevrilmiş və əzik-üzük olmuş qara “Hunday”ın
yanında uzadılmış qan içindəki adamları görəndə nə baş verdiyini dərhal anlamamışdı. Hərdən “Bu biri maşındakı sürücü
sağdı!”, “Qabaqda oturan kişi və arxadakı qadınlardan biri
ölüb!”, “Bu qadın və yanındakı uşaq hələ ki, sağdılar! Təcili həkim çağırın!”, “Maşında quş da var, ona heç nə olmayıb!” - kimi
səslər, çığırtılar qulağına çatırdı. Əli ilə bədənini yoxladığı da

151

yadına gəlirdi; təkcə ayağının aşağı tərəfi sıyrılmışdı. Sonra polislər tökülüşüb gəldilər, orta yaşlı birisi ona yaxınlaşıb sənədlərini istədi. Burnunu nəfəsinə yaxınlaşdırıb yanındakına yavaşdan “içkilidir”, ardınca da üzünü ona tutub “qalxın, bizimlə
getməlisiniz, yoldaş” deməsini də xatırlayırdı. Sonra onu polis
maşınına otuzdurub idarəyə gətirdilər. Yarım saat sonra həkim
gəlib bədəninə baxış keçirdi, ondan az sonra başqa birisi xüsusi
cihazla içkili olub-olmadığını yoxladı. Polisə gətiriləndən yarım
bir sonra isə müstəntiq gəldi, elə özü yaşda olardı. İçəri girəndə
astadan salamlaşıb dərhal da başını yellədi:
- Vəziyyət mürəkkəbdi, Mahmud müəllim. İndi xəstəxanadan xəbər gəldi ki, uşaqla anası da öldü. Ölülərin sayı dördə
çatdı. Sizi həbs etməli olacıq. Ya da ki, elə adam tapşırmalıdır
ki... Üstəlik, içkili olmağınız vəziyyəti daha da qəlizləşdirir. Sizi
həbsdən ancaq sehrli bir zəng xilas edə bilər.
Əlindəki kağızları oxuduqca qaşları daha da çatıldı.
- Analizlərin nəticəci də müsbət göstərib, qanınızda alkoqolun miqdarı normadan qat-qat artıqdı! Bir sözlə, dediyim o
zəngdən lazımdı...
Əvvəl etiraz etmək istəmişdi. Sonra xatırladı ki, yola çıxmazdan öncə rayonlardan birinin polis rəisinin ad günündə üç qədəh araq içmişdi. Maşınla yol gedəcəkdi deyə içmək istəmirdi,
amma keflənmiş rəis “narahat olma iç, yolda saxlasalar, adımı
verərsən” deyib əl çəkməmişdi. Bu məsələdə ona yardımçı ola
bilmək üçün həmin rəis çox balaca adam idi. Onu da, özünü də
ürəyində söyürdü. İçkili olmasaydı, təqsirsizliyini sübut etmək
daha rahat ola bilərdi.
Kimə zəng edəcəyini çox düşündü. Elə birisi olmalı idi ki,
sözünün çəkisi əleyhinə olan və onu həbsə sürüyən bütün dəlilləri ört-basdır, yox etmək üçün yetərli olsun. Tanıdıqları arasında beləsi ancaq bir nəfər ola bilərdi. O vaxt həbsdən çıxdıqdan
sonra iki saatdan çox davam edən söhbətdən məmnun halda
onu yola salanda “Nə çətinliyin olsa, çəkinmədən xəbər elə!” demişdi və “çox az adama verdiyi” telefon nömrəsini ona ver-

152

mişdi. Bu dəfəki himayənin bədəlinin qat-qat ağır olacağını anlamamış deyildi. Amma başqa yolu yox idi: vaxt keçdikcə, vəziyyətdən çıxmaq daha çətin olacaqdı. Yenidən həbsə qayıtmaq
istəmirdi, o yükü təzədən çəkməyə gücü yetməzdi. Bütün bunları götür-qoy edib nəhayət, qərarını verdi. Telefon zəngindən
heç beş dəqiqə keçməmiş, müstəntiqi rəisin yanına çağırdılar.
Yarım saat sonra isə o, artıq evindəydi.
Həmin hadisə hər şeyi yerbəyer etdi. Borclu qalmaq və ona
nə vaxt zəng olunacağını gözləmək istəmədi. Bir gün xilaskarının köməkçisinə zəng vurub görüş istədi. Səhəri gün şəhərin
mərkəzində yerləşən hər tərəfi hasara alınmış, zəhmi adamı
uzaqdan basan sovetdən qalma köhnə səkkizmərtəbəli binanın
yeddinci mərtəbəsində görüşdülər, danışdılar və anlaşdılar.
O, yeni həyata başlayırdı. Əvvəlkindən tam fərqli və elə bir
həyata ki, orada Süsənə yer yox idi...
Süsəndən sonra həyatında kimsə yox idi və ona elə gəlirdi
ki, bir daha kimsəni sevə bilməyəcək. Arvadının onu tərk etdiyi
o gün həyatının ən ağır anları idi; hətta həbsi və oradakı yaşantıları da o anların acısı ilə heç müqayisəyə gəlmirdi. Bəzən düşünürdü ki, Süsən o addımı atmasaydı, bəlkə bu qədər qəzəbli
olmazdı, indi etdiklərinin çoxunu etməzdi. Amma arvadı onu
heç cür anlamaq istəmədi, hər şeyin üstündən birdəfəlik və çox
rahatlıqla xətt çəkə bildi...
Hiss etdi ki, təzyiqi yenə qalxmağa başlayır. Çarpayıdan qalxdı. Saata baxdı, ikiyə işləyirdi. Acdığını hiss etdi.
“Gərək, evlənəm, bəlkə, ayağım bu restoranlardan yığışdı”.
Qəfil ağlına gələn və ən maraqlısı isə, bərkdən səsləndirdiyi
bu fikri lağla, yoxsa ciddi dedi, heç özü də bilmədi.
Arvadının bişirdiyi yeməklərin dadı tam fərqli olurdu. Ondan sonra heç vaxt və heç yerdə o ləzzəti duya bilməmişdi.
Həbs dövründə kamera yoldaşları növbəsinin nə vaxt çatacağını səbirsizliklə gözləyirdilər. “Xoşbəxtsən, - deyirdilər ona – evdəkinin əlləri qızıldandır”. Hə, o, həqiqətən, çox xoşbəxt idi...
Bu düşüncələrin təsiri altında könlündən Süsənin bişirdiyi

153

plov keçdi, böyründə də təndirdə qızardılmış, içinə ləvəngi doldurulmuş kənd çolpası. Ağzı sulandı. Telefonu götürüb yaxınlıqdakı restoranlardan birinə zəng açdı, yanında da toyuq ləvəngisi ilə plov sifariş verdi; ötən dəfə görmüşdü, kənddən gətirilmiş çolpaları restoranın həyətində quraşdırılmış təndirlərdə
qızardırdılar. Bir saata hazır olacağını söylədilər.
Hamam otağına keçib yuyundu. Son vaxtlar təmizlik məsələsində çox vasvası olmuşdu, əvvəllər belə deyildi. Özünü daim
çirk içində hiss edirdi. Hər gün azı iki dəfə - bir qayda olaraq
səhər yuxudan duranda, bir də işdən evə gələndə yuyunurdu.
Çox vaxt yatmazdan öncə də özünü duşun altına verirdi. Əllərini isə gün ərzində hər yeməkdən öncə və sonra yumaqdan əlavə, az qala hər yarım saatdan bir sabunlayırdı. Alt paltarlarını
hər gün və bəzən bir neçə dəfə, yataq dəstini isə həftədə iki dəfə
dəyişirdi; təmizlik işlərinə baxan şirkətlə müqaviləsi vardı və
müntəzəm gəlib çirkli paltarları aparır, yuyulub-ütülənmişləri
isə təhvil verirdilər. Yemək üçün yerləri seçəndə də təmizliyə
xüsusi önəm verirdi. Natəmizlik hiss etdiyi yerə ikinci dəfə
ayaq basmırdı, belə şeylərlə rastlaşanda da çox vaxt abırlarını
büküb çıxırdı...
Deyilən vaxtda restoranda idi. Buraya ikinci dəfə idi ki, gəlirdi. İçəri girəndə qarşılayıb yer göstərdilər. Müdir uzaqdan
başı ilə xoş gəldin elədi. Ötən dəfə özünü ədalı aparması heç
xoşuna gəlməmişdi. Oturduğu masaya xüsusi diqqətə alışmışdı; sıradan birisi deyildi axı. Çox vaxt getdiyi yerlərdə heç yediyi yeməyin pulunu da almırdılar. Burada ötən gəlişində adi
müştəri kimi münasibət göstərmələri bir az yer eləmişdi ona;
amma təmizliyi və yeməklərini bəyənmişdi.
Pəncərənin qırağında boş masalardan birini seçdi. İçəri girəndə müştəriləri qarşılayan restoran xidmətçisinə sifarişi telefonla verdiyini deyəndə cavabında nəzakətlə yeməyin hazır olduğunu, qısa zamanda masaya veriləcəyini bildirdilər.
On beş dəqiqə keçdi, yemək hələ də gəlib çıxmamışdı. Ofisiantı barmağı ilə yanına çağırdı, gecikməni özünə qarşı hör-

154

mətsizlik kimi qiymətləndirə biləcəyini dedi, bunu müdirə çatdırmağı xahiş etdi.
Müdir altmışı haqlamış, seyrək ağ saçları olan, bəstəboy bir
kişi idi; ortalıqda gəzişir, hərdən də işçilərə göstərişlər verirdi.
Ofisiant ona yaxınlaşıb, böyük ehtimalla, bir az öncə eşitdiklərini ona çatdırdı; müdir qaşlarını çatıb gözaltı müştəriyə tərəf
baxdı, - bunu ehtiyatla etsə də, Mahmud söhbətin ondan getdiyini hiss edirdi, - sonra işçisinə nəsə dedi. Gənc başını astadan
yellədib uzaqlaşdı.
Daha on beş dəqiqə keçdi. Yemək yenə də yox idi. Təzədən
ofisiantı yanına çağırdı, bu dəfə səsində aşkar hiddət vardı:
- Hanı mənim sifarişim?!
Gənc özünü itirdi, nə cavab verəcəyini bilmədi.
- Müəllim, üzrlü sayın ki, belə alınıb, bu gün sifarişlərimiz
çox olub, aşpazlar çatdıra bilmirlər...
Ofisiantın sözü ağzında qaldı:
- Deyəsən, sənin o müdirinin başı çomaq istəyir, oğlan! Get
ona elə belə də çatdır!
Gənc başını aşağı salıb heç nə demədən iti addımlarla uzaqlaşdı və çox az keşmiş, eyni sürətlə əlində məcməyi geri döndü
və yeməkləri stolun üstünə düzməyə başladı. Mahmud gözaltı
onu süzürdü; həyəcanlandığı aşkar sezilirdi.
“Deməli, narahat olmağa başlayıblar! Əclaflar! Sizinlə adam
kimi rəftar edəndə çatmır sizə!”
- Başqa bir şey lazım deyil ki? - Gənc həyəcandan dili topuq
vura-vura soruşdu.
Başını qaldırmadan saymazyana “yox!” dedi.
Ofisiant sanki eşitmirmiş kimi gözlərini döyə-döyə bir neçə
saniyə ona baxdı. Mahmud başını qaldırıb zəhmli baxışlarını
ona tuşlayanda özünü daha da itirdi, panik tərzdə çevrilib masadan uzaqlaşdı.
İştahı tamam korlanmışdı. Təzyiqi də yenidən ayılmaq üzrəydi.
“Nə axmaq adamsan, hər xırda şeyə görə niyə əsəbləşirsən

155

ki?! Sakit ol, oğlan! Üzdə qəzəbli görünsən də, içində hər zaman
sakit olmağı öyrən daha!”
Plov qabda buxarlanırdı; qazandan yenicə çəkildiyi hiss olunurdu. Ona dəymədi, bir az soyusun deyə fikirləşdi. Ləvəngi
iyi vuran qızardılmış çolpa uzaqdan gəl-gəl deyirdi. Onu qabağına çəkdi, plov qədər qaynar deyildi; budundan birini üzüb
dişinə çəkdi. Dadlı idi. Könlündən araq keçdi. Bunların yaxşı
tut arağı olurdu. Amma həkiminin xəbərdarlığını xatırladı, həm
də axşam görüşü vardı, içkili getsəydi, yaxşı düşməzdi. Fikrindən vaz keçdi.
Plov soyuyana qədər çolpanı yarı elədi. İştahası əməlli-başlı
açılmış, başağrısı keçmiş, qəzəbi də ötmüşdü; hətta duranda
ofisianta çaypulu verəcəyini fikirləşdi.
Aşın təbi gəlmişdi, onu qabağına çəkib dolu qaşığı ağzına
apardı. Ayıq olanda yeməyi mümkün qədər çox çeynəməyə çalışırdı. Həbsxana yeməkləri mədəsini sıradan çıxarmışdı; haradasa oxumuşdu ki, təzyiqin səbəblərindən biri də bu ola bilir.
Ağzını bir-iki dəfə açıb-yummuşdu ki, sifəti dəyişdi. Ağzında
yemək, kənarda dayanıb gözünü ondan çəkməyən ofisiantı əlinin işarəsi ilə çağırdı. Gənc az qala qaçaraq yaxınlaşdı.
- Eşidirəm, müəllim, - ürkək baxışlar qəzəb saçan gözlərə dikildi.
- Ovcunu yaxın gətir.
Ofisiant bir şey anlamadı.
- Bağışlayın, başa düşmədim, müəllim. Neyləyim? - qorxaqorxa soruşdu.
- Dedim ki, ovcunu yaxına gətir! - Ağzındakı yeməyin imkan
verdiyi həddə səsini qaldırdı.
Ofisiant sağ əlinin ovcunu ona tərəf yaxınlaşdırdı.
- Əllərini ovucla və yaxına gətir! - Bu dəfə səsi daha da hökmlü
çıxdı.
Heç nə anlamayan gənc dərhal göstərişi yerinə yetirdi: əllərini
cütləşdirib ovcunu onun qarşısında tutdu. Müştəri bunu gözləyirmiş kimi ağzındakı yarıçeynənmiş düyünü ovcuna tüpürdü.

156

- Apar bunu müdirinin təpəsinə çırp və özünə də de gəlsin
bura! Özü də, qaça-qaça!
Səsə çevrilən ətraf masalar tamaşaya durmuşdular. Aralarında pıçıldaşan da var idi, başını yelləyən də, gülüşən də. Son
vaxtlar tez-tez televiziya və radio verilişlərinə dəvət olunurdu
deyə, getdiyi yerlərdə onu üzdən tanıyanlar az olmurdu.
Təxmini düz çıxdı. Ofisiant aralanan kimi iki masa o tərəfdə
əyləşmiş üç nəfər ortayaşlı adamlardan biri əli ilə onu salamladı:
- Bunlara bu da azdı, Mahmud məllim, qudurublar lap! Halal olsun, fəxrimizsiz!
Başı ilə razılığını bildirib yenidən baxışları ofisiantın getdiyi
tərəfə çöndü. Gənc müdirə yaxınlaşdı, ovcunu qabağa verib,
ona nəsə dedi - bir az öncə müştəridən eşitdiklərini ona çatdırdığına şübhə yox idi. Müdir bu dəfə ona tərəf baxmadan işçisinə nəsə dedi, ofisiant uzaqlaşan kimi asta addımlarla masasına
yaxınlaşıb üzündə təbəssüm:
- Mahmud müəllim, nəsə bir problem var? - soruşdu.
Müdirin danışıq tərzi və səsində sezdiyi üstüörtülü əda, hər halda, ona elə gəldi, - müştərini özündən daha da çıxardı.
- Canına dərd var, üstəlik də azzar var! - Az qala bağırdı. - Bir
saat öncə bura zəng edib yemək sifariş vermişəm, vaxt demisiniz həmin vaxtda gəlmişəm, oturub yarım saat da gözləmişəm.
Bu qədər gözlədəndən sonra çiy düyünü gətirib qoymusan qabağıma ki, ala zəhərlən! Görünür, sən o danqa başınla mənim
kim olduğumu hələ də anlamamısan, yoxsa özünü belə qudurğan aparmağa cəsarət etməzdin!
Bu cür dönüşə hazır olmayan müdir özünü itirdi.
- Allah eləməsin, Mahmud müəllim, mən sizi çox yaxşı tanıyıram və həmişə də böyük hörmətimiz olub... - Bayaqkı ədasından əsər-əlamət qalmamışdı, sifəti də, səsinin tonu da çönmüşdü. - Sifarişlərimiz çox idi deyə, çatdıra bilmirdik, üzrlü sayın.
Acığınıza gəlməsin, pis mənada demirəm, bu gün bişirdiyimiz
plovdan çox adam yeyib, amma kimsədən narazılıq eşitməmişik hələ...

157

- Demək istəyirsən ki, mən sənə şər atıram, yəni böhtançıyam?! Deyəsən, sənin başın bədəninə ağırlıq edir, adam!
Gözləmədiyi halda məsələnin ciddiləşməsindən narahat
olan müdir üzərində nəzarəti tamam itirdi.
- Mahmud müəllim, çevirin məni balalarınızın başına, bir
səhvdi olub...
Bu vaxt masanın üstündəki telefona zəng gəldi, Mahmud
hirslə ayağa qalxdı, qarşısındakı adama baxmadan və bir söz
demədən iti addımlarla restoranı tərk etdi. Maşına yaxınlaşanda müdir yaddan çıxıb masanın yanında qalmış qara çantasını
əlində tutub, az qala qaça-qaça yaxınlaşdı.
- Mahmud müəllim, çantanız yadınızdan çıxıb restoranda qalıb, - onu sahibinə uzatdı, - burda... burda... - Nəsə demək istəyirdi, amma çəkindiyi hiss olunurdu; yenə də yalvarmağa başladı. Siz, Allah bağışlayın bizi. Nə vaxt istəsəniz, kiminlə istəsəniz, elə
bilin ki, öz yerinizdir. Bizə şərəf vermiş olarsınız, pul-zad da lazım
deyil...
Müdir durmadan danışırdı. Mahmud əvvəlcə onu tərs-tərs
süzdü, sonra çantasını az qala dartaraq əlindən aldı və acıqla arxa
oturacağa atdı, özü də maşına oturub sağollaşmadan uzaqlaşdı.
Bir qədər yol getmişdi ki, maşını əylədi, əlini uzadıb arxa
oturacaqdan çantanı götürdü. Yanılmamışdı: içində ağ zərf vardı. Açıb içindəkiləri saymağa başladı - iki min avro. Gülümsündü. Bugünkü nahardan məmnun idi. Həm də, özünü çox rahat
hiss edirdi, ağrıları da tamam keçmişdi. Özünə də qəribə gəldi.
Çantanı qaytarıb yerinə qoydu, maşını işə salmaq istəyəndə
gözü iç güzgüyə sataşdı. Oradan ona bir cüt göz baxırdı. Diqqətini cəmlədi - baxışlarda kinayə sezdi.
- Niyə elə baxırsan?
Adam susurdu, eləcə, kinayə ilə baxmağında idi. Nə demək
istədiyini birdən anladı.
- Ağlına belə bir fikir necə gələ bilir sənin?! - İncik səslə dilləndi. - Allah özü şahiddi ki, elə bir fikrim olmayıb... Sadəcə,
düyü yaxşı bişməmişdi... Hə, doğrudu ki, bir az əsəbi idim, am-

158

ma düşündüyün şey heç ağlıma da gəlməyib. Sən kimi məni
yaxşı tanıyırsan!
Güzgüdəki gözlərdən kinayə çəkilmədi, hətta ona elə gəldi
ki, son sözlərindən sonra, əksinə, daha da artdı.
- Niyə axı mənə inanmırsan?! - Özündən çıxdı. - Hamınız bir
bezin qırağısız! Paxıl, qurdlu, böhtançı... Sən də onların tayısan... Zəhləm gedir hamınızdan!
Gözünü güzgüdən çəkdi, başının ağrısı yenidən qayıtmışdı.
Əsəb içində maşını işə saldı, motordan səs çıxınca ayağını dibə
qədər qaza basdı və qorxunc çığırtı ətrafı bürüdü. Bir neçə dəfə
beləcə qazı basıb buraxdı. Hirsi soyuyan kimi oldu, yenidən
güzgüyə çevrildi. Baxışlar həminki idi.
- Əh, cərə inan, belə cəhənnəmə inan... Miskin və zavallı sərsəri! Mənə deyən lazımdı ki, sənə niyə baş qoşuram axı! Hə,
onu da bil, sən mənim üçün çoxdan ölmüsən. Bildin?! İndi isə
rədd ol gözümdən! - Əlinin acıqlı hərəkəti ilə güzgünü yana
çevirdi, qazı basdı, maşın yerindən götürüldü.
On beş dəqiqə sonra səkkizmərtəbəli binada idi.
Görüşdən ağır hisslə çıxdı. Çətin bir tapşırığı yerinə yetirmək üçün sabah təcridxanaya görüşə getməli idi.
Bu gün onun günü deyildi...

***
Başqa vəkilləri, - xüsusilə siyasi işlərə çıxanları, - qapıda gözlədən, ciddi-ciddi yoxlanışdan keçirən təcridxana nəzarətçiləri
onu görcək qabağında əzilib-büzülüb axtarışsız-filansız görüş
otağına yola saldılar. Heç on dəqiqə çəkmədi ki, müştərisini gətirdilər. Ondan qabaq gələn və müştərilərini bəzən saatlarla
gözləyən vəkillər təcridxananın həyətində gəzişirdilər.
Dustaq ötən görüşdən keçən dövr ərzində xeyli sınıxmışdı,
xəstəhal görkəmi də gözündən yayınmadı. Danışdıqlarından
bəlli oldu ki, qısa müddətdə ürək tutmasından üç dəfə yanına
həkim gəlib, xeyli dava-dərman yazıblar. Siyahını vəkilə verdi,

159

onları tez bir zamanda alıb göndərməyi arvadına çatdırmağı
xahiş etdi.
- Lalə xanım bu siyahını görcək çox narahat olacaq. İcazə verin bu dərmanları özüm alım. Sabah tezdən çatdırarlar sizə. Xahiş edirəm, belə xırda şeylərə görə evdəkiləri narahat etməyəsiniz, mənə hər zaman ərklə buyura bilərsiniz. Bir xahişim də
var, məni özünüzə vəkil yox, qardaş bilin...
Eşitdikləri dustağı kövrəltdi.
- Çox sağ olun, Mahmud müəllim. Heç bilmirəm xəcalətinizdən necə çıxacam. - Görüşə gəldiyi heç on dəqiqə olmazdı,
üçüncü siqareti yandırdı. - Həkim bu zəhrimarı qəti qadağan
edib. Amma heç cür alınmır. Azadlıqda onu tərgitmişdim, özümü elə yaxşı hiss edirdim ki... Burda onsuz keçinmək çox çətindi. Gündə heç iki qutu bəs eləmir. Çəkməyə başlayandan ürək
sancılarım da artıb. Bir gün vurub öldürəcək... Amma indi məni
narahat edən heç öz sağlamlığım da deyil... - Sanki dünyanın
bütün kədərini özünə çəkmiş iki göz vəkilə dikildi. - Oğluma
görə çox narahatam, Mahmud müəllim. Dünən gecə yuxuda
anasını görmüşəm, elə hey ağlayırdı. Nə qədər soruşdumsa, heç
nə demədi. Bu gecə isə yuxuda qəbirstanlıq görmüşəm. Sir-sifətimi tük basmışdı. Dəli kimi ora-bura qaçır, oğlumu çağırırdım.
Birdən hansısa məzardan onun səsini eşitdim. Ora yaxınlaşıb
adını çağırdım. Birdən məzar aralandı və ordan bir uşaq skleti
çıxdı və məni qabağına qatıb qovmağa başladı. Qışqırtıma
oyanmışam. Dəli kimi olmuşdum. Bu gün Lalə ilə telefonla danışandan sonra bir az sakitləşmişəm. Amma nəsə xoşagəlməz
bir hiss heç tərk etmir məni... Murad xəstədi, ona heç əsəbləşmək olmaz. Həbsimi ondan gizlədiblər, səfərdə olduğumu deyiblər. Uşaq mənimlə nəfəs alır. Uzun müddət gizlətmək mümkün olmayacaq, hardansa oxuyacaq, kimdənsə eşidəcək. Özüm
də çox narahatam, anası da... Bilsə ki, atasını tutublar, psixikasına çox pis təsir edəcək. Ona nəsə olsa, mən bir gün yaşamaram.
Mən... mən oğluma görə hər şeyimdən keçməyə hazıram! Çox
xahiş edirəm, məni burdan çıxarın, özü də mümkün qədər tez...

160

Qırıq-qırıq və sistemsiz danışığından, bir-birinə caladığı siqaretləri əsəbi halda sümürməsindən, barmaqlarının titrəyişindən çox həyəcanlı olduğu sezilirdi.
Eşitdiklərindən özünü çox təsirlənirmiş kimi göstərən vəkil
ürəyində gülümsədi. Adam yetişmişdi, dünən aldığı tapşırığın
icrasına başlaya bilərdi.
- Kənan bəy, burdan çıxmağınızı sizin qədər mən də istəyirəm, bunu ki bilməmiş deyilsiniz artıq. Amma iş çox qəlizləşib,
indi mən ancaq hüquq müstəvisində nələrisə edə bilərəm, o da
ki, ancaq məhkəmə başlayanda.
Dustaq bu sözlərdən az qala havalanacaqdı.
- Mən o vaxta sağ çıxmaram, Mahmud müəllim!... Özüm cəhənnəm, uşaq... - Qəhər dustağı boğdu. - Sizin əlaqələriniz genişdi, danışın, nə şərt desələr razıyam, amma məni burdan buraxsınlar... - Nəzərlərini yerə dikdi. Əsən barmaqlarını yumruğa çevirib ovcunda elə sıxdı ki, çölə çıxmış damarları deyərdin
davam gətirməyib bu dəqiqə partlayacaq.
- Kənan bəy, siz bilirsiz axı, mən bu alış-veriş söhbətlərindən
çox uzağam. Özümü belə şeylərdən həmişə qorumağa çalışmışam... - Yenə ara verdi. Gah başını əlləri arasına alır, gah dərindən nəfəs alır, gah da qalxıb otaqda var-gəl edir, bu yolla içində
keçirdiyi əzab və sarsıntıları dustağa nümayiş etdirməyə çalışırdı. O, bu tamaşada öz rolunu zövq ala-ala ifa edirdi. Bir vaxtlar
özü də oxşar tamaşanın iştirakçısı olmuşdu, amma tamam fərqli - qurban rolunda. Onda heç ağlına da gəlməzdi ki, nə vaxtsa
eyni tamaşada tamam fərqli rol alacaq. Nəhayət, ağır-ağır dilləndi: - Yox, mən bunu edə bilmərəm!
- Çox xahiş edirəm, Mahmud müəllim, - dustaq az qala
yalva-rırdı, - xəstə oğluma görə, Allah xatirinə bunu edin...
Vəkil yenə başını əlləri arasına alıb fikrə getdi; baxışlarını bir
an da ondan çəkməyən dustağa tərəf baxmasa da, yalvarış, imdad dolu baxışlarını üzərində hiss edirdi.
“Hərif hazırdı, nə demək istəyirdinsə, deyə bilərsən daha...”
Ürəyində gülümsünüb əvvəlcə əllərini başından çəkdi, sonra

161

dərindən nəfəs alıb onu pfıldaya-pfıldaya buraxdı və nəhayət,
başını ağır-ağır qaldırıb intizar içində ondan cavab gözləyən
dustaqla göz-gözə gəldi. O, bütün bunları elə ustalıqla edirdi ki,
hər hərəkəti dustağın onsuz da gərilmiş əsəblərini daha da tarıma çəkirdi.
- Prinsiplərimə, dəyərlərimə zidd olan bir şeyləri etməyi
məndən xahiş etməklə məni çox çətin durumda qoyursunuz,
Kənan bəy. Amma həm də sizə və oğlunuza görə çox narahatam... - Yenə fikrə gedirmiş kimi susdu; dustaq üçün daha bir
neçə üzücü dəqiqə keçdi. Nəhayət, dilə gəldi. - Belə bir adam
var, yuxarılara çox yaxındı, o kömək edə bilər yəqin. Amma
onunla sizin etibarlı adamınız danışsa yaxşıdı. Mən bu pul,
mal-mülk söhbətlərinə qarışmaq istəmirəm...
Dustağın görüş zamanı ilk dəfə idi ki, çöhrəsində təbəssüm
peyda oldu.
- Çox sağ olun, Mahmud müəllim. Sizin bu yaxşılığınızı bütün həyatım boyu unutmayacam... - Gözləri yaşardı, sözünü bitirə bilmədi. - Bunlarla isə haqq-hesabım qalsın azadlığa çıxana.
Hər şeyin bədəlini artıqlaması ilə ödəyəcəklər... Özümə, ailəmə
yaşatdıqlarımın əvəzini bir gün gələcək, onlardan mütləq çıxacam!
“Bahoo! - Vəkili ürəyində acı-acı gülümsündü. - Onda sən
tez çıxdın burdan! Onlar da bunu bilmək istəyirdilər. Özünü
yaman yandırdın, oğlan! Bağışla, amma mən bunları çatdırmalı
olacam. Sən bilməli idin ki, bizim danışıqlarımız dinlənir...”
Özü də hiss etmədən ora-bura baxdı.
- Heç narahat olmayın, Kənan bəy, hər şeyin zamana ehtiyacı var. İndi bizim üçün əsas olan sizin sağlamlığınızdı. Sizə həyəcanlanmaq heç olmaz. - Yenə qayğıkeş dost obrazına girdi. Sizə söz verirəm ki, hər şey yaxşı olacaq, sadəcə bir balaca səbr
etməyiniz və ən əsası da səhhətinizin qeydinə qalmağınız gərək... Hə, bir də mən fikrimi başa çatdırmadım. Sizin adınızdan
danışıqları aparacaq şəxsin adını demədiniz. Onu da nəzərə
alın ki, o çox etibarlı və ağzıbütöv olmalıdı, yoxsa işləriniz daha
da korlana bilər...

162

Dustaq sözünü ağzında qoydu:
- Mənim bu dünyada etibar etdiyim iki nəfər var, biri sizsiz,
o biri də Lalə. Siz birbaşa iştirak etmək istəmirsizsə, onda danışıqları o aparar.
- Lap yaxşı. Həmin adamın kontaktlarını indi sizə təqdim edəcəm. - Telefonunda eşələnib oradan tapdığı nömrəni və onun sahibinin ad və soyadını bir kağıza yazıb dustağa uzatdı. - Lalə xanım
mümkün qədər tez bu nömrə ilə əlaqə saxlayıb görüşsün. Ona
məktub yazmağınız lazım gələcək. Yaxşı olardı ki, ümumi işin xatirinə nə o, nə də əlaqəyə girəcəyi adam mənim bu işdən xəbərim
olduğunu bilsinlər. Mən sizə hər şeyi açıb deyə bimirəm, amma
işinizin maraqları baxımdan belə daha yaxşıdı. Ona görə məktubda yazın ki, bu iş barədə heç kimə, hətta vəkilə də məlumat verməsin. Mən də özümü elə aparacam ki, guya heç nədən xəbərim
yoxdu.
- Mən hazır, nə yazım Laləyə?
Üzündə təbəssüm, gözlərində isə ümid qığılcımları peyda
olmuş dustaq vəkilinin qara kostyumunun cibindən çıxararaq
ona uzatdığı qara qələmi aldı...
İki saat sonra yazdığı məktubun orijinalı arvadında idi. Həmin gün Lalə məktubda yazılan nömrəyə zəng açıb çox vacib
bir məsələ ilə bağlı görüşmək istədiyini söylədi. Görüş yeri kimi
şəhər kənarındakı bağlardan biri təklif olunurdu; yer qadının
ürəyincə olmasa da, belə seçimin konfidensiallıq və təhlükəsizlik zəruriyyəti ilə bağlı olduğu barədə arqumentin qarşısında
çox da etiraz edə bilmədi.
Telefon danışığından iki saat sonra səkkizmərtəbəli binada
bağlı qapılar arxasında gizli xəfiyyələrdən birinin bağ evində iki
nəfər arasında baş tutacaq görüşün detalları müzakirə olunurdu.

***
Gün Mahmud üçün ağır keçmişdi; özünü dəhşətli yorğun
hiss edirdi. Yol getməyə heç həvəsi yox idi. Günorta yenə təzyi-

163

qi qalx-mışdı, işçiləri həkim çağırmış, iynədən sonra özünə gəlmişdi. Səhər evdən çıxanda planında axşam Qayaya getmək
vardı. Yeməyə yaxın durmayan, onu görəndə dəlilik edən tərs
quşu orada ac-susuz qoyub gəlmişdi - ölə biləcəyindən narahatdı. Quş isə ona diri lazım idi. O biri tərəfdən də, bu vəziyyətdə yol getməyə tərəddüd edirdi. Xeyli fikirləşəndən sonra marağı üstün gəldi, getmək qərarı verdi. Sabah işdə olmalıydı deyə, qaranlıq düşməmiş yola çıxdı ki, gecəni rahat yata bilsin.
Ayağı Qayanın döşəməsinə dəyən kimi birbaşa qəfəsə tərəf
yön aldı. Quş sağ idi, amma qəfəsin bir küncündə halsız halda
büzüşüb oturmuşdu. Qarşısındakı adamı görcək qurcalandı, artığına, görünür, heyi yetmədi.
- Ölürsən? - Yeni sahibi kinayə ilə gülümsündü. - Hara ölürsən, gör, sənə nələr almışam! Albalı, qoz ləpəsi, fındığ ləpəsi, adlarını çəkə-çəkə, acıq verirmiş kimi hərəsindən bir-ikisini götürüb ağzına atır, marçıldada-marçıldada yeyirdi, - armud, təzə
tərəvəz... yaman dadlıdı! Sən də istəyirsən?
Quş donuq və heysiz gözlərini ondan çəkmirdi.
Qəfəsin qapısını açıb armudun tikəsini ona yaxınlaşdırdı.
Hər ehtimal üçün əlinə möhkəm dəridən əlcək geymişdi. - Al, ye!
Zara gözlərini tikəyə dikib xeyli baxdı, amma yerindən tərpənmədi.
Mahmud hovuzun böyründə qoyulmuş parçı götürdü, onu
qayanın yuxarısından süzülüb gələn, büllur kimi su ilə dolu küpə salıb ağzına qədər doldurdu. Qəfəsə yaxın gəldi.
- Belə dadlı-ləzzətli təamların üstündən buz kimi su nə ləzzət edər! - Əvvəlcə bir neçə qurtum aldı, sonra quşa yanıq verirmiş kimi “oxxay!” deyib parçı başına çəkdi.
Zara gözlərini ona dikib tərpənmirdi. Birdən nəfəsi çatmırmış kimi ağzını bir neçə dəfə açıb-yumdu. Sonra yenə gözlərini
qarşısındakı adama dikib, quruyub qaldı. Bu müddət ərzində
quşun hər xırda hərəkətini maraqla müşahidə edən adam bu
oyundan həzz almağa başlamışdı.
- Bəlkə, sənin də könlündən su keçir? - Yerə atdığı su qabını

164

götürüb ağzına qədər doldurdu, gətirib düz qarşısında qoydu. Bilirəm, susuzluqdan yanırsan, bu da yemək deyil ki, sudu da,
götür iç!
Quş fikirli-fikirli bir xeyli suya baxdı, sonra asta-asta qalxıb
irəli bir addım atdı və dayandı. Qərar verməkdə çətinlik çəkdiyini görmək olurdu. Nəhayət, ikinci, ardınca üçüncü addımı atdı, qabın düz qarşısında dayandı. Beləcə, tərpənmədən fikirli-fikirli suya xeyli baxdı və... dimdiyini qaba tərəf uzadanda bayaqdan nəfəsini belə dərmədən bu səhnəyə tamaşa edən adamın gözləri alışıb yandı. “Belə sınarsan, ha!” - istehza ilə ürəyində güldü. Bu vaxt heç gözləmədiyi bir şey baş verdi: quş
dimdiyi ilə qabı vurub aşırdı və ayaq üstə dayana bilməyib yerə
sərildi, havası çatmırmış kimi ağzını açıb-yummağa başladı.
Adam qəzəbdən az qala partlayacaqdı. Əlini hirslə qəfəsə salıb can verməkdə olan quşu götürdü.
- Yox, mən sənə belə rahat ölməyə imkan verməyəcəm. Sən
sınmalısan və sınıq mənliyinlə də əzab çəkə-çəkə yaşamağa davam etməlisən!
Quşu masanın üstünə qoyub dimdiyini aralamaq üçün bir
neçə uğursuz cəhd etdi. Əlcəyi çıxarıb kənara tulladı. “Sən elə
gündəsən ki, buna heç ehtiyac yoxdu!”. Nəhayət, dimdiyi aralayıb sudan bir neçə damcı boğazına tökəndə bayaqdan can verən quşa sanki ikinci qüvvə gəldi, hikkə ilə başını yellədib ağzındakı damçıları bayıra boşaltdı.
Özünə də qəribə gəlsə də, bu dəfə özündən çıxmadı, quşu
yerə çırpmadı, boğazını üzmədi, heç üstünə də bağırmadı...
dimdiyini yavaşca aralayıb yenidən boğazına bir neçə damcı su
tökdü; amma bu dəfə başını tərpətməyə, onu yerə tökməyə macal vermədi. Su quşun nəfəsini kəsə-kəsə boğazından axıb içəri
getdi. Ona nəfəsini dərməyə, özünə gəlməyə imkan verdi və eyni şeyi bir neçə dəfə təkrarladı. Sonra armud tikəsini xırda dilimlərə böldü, taqətsiz halda masanın üstünə sərilmiş quşun
dimdiyini yenidən araladı, dilimlərdən bir-bir götürüb ağzına
qoyur, barmağı ilə yavaşca itələyirdi.

165

Ölümünü seçməklə ləyaqətini qorumağa qalxmış quş insan
hikkəsinin qarşısında davam gətirmək gücündə deyildi!
Elədiklərindən məmnun halda heyvanı qaytarıb yuvasına
qoydu. Qəfəsin qarşısından çəkilmədi, gözü onda idi. Bir neçə
dəqiqə ötdü. Nəhayət, quş özünə gəlib səndələyə-səndələyə
ayağa qalxdı. Adam sifətini qəfəsə yaxınlaşdırdı.
- Necəsən? Özünə gəldinmi? İki gündən sonra yenidən qayıdacam. Mən gələnə qədər çalış gəbərəsən!...

***
Bu gün Əlif Bahadıra hökm oxunmalı idi. Məhkəmə binasının
qarşısı adamla dolu idi. Hakimiyyət qurumları xüsusi təhlükəsizlik tədbirləri görmüşdülər; hər yerdə polislər gözə girirdilər.
Əksər belə siyasi işlərdə olduğu kimi, mülki geyimli xüsusi
şəxslər məhkəməyə gələnlərin arasında gəzişir, hərdən də kənara çəkilib əllərindəki telefonla toplaşanların şəkillərini çəkirdilər; bunu gizlətmədən, nümayişkaranə şəkildə edirdilər. Əvvəlki proseslərdə və sosial şəbəkələrdə daha çox fəallığı ilə seçilən
bir neçə şəxsi zorla maşına mindirib aparmışdılar; sonradan barələrində polisin qanuni tələblərinə tabe olmamaq suçu ilə on,
on beş, otuz sutkalıq inzibati həbs qərarı verildi. Amma insanların gözünü qorxutmaq üçün atılan bu addımlar daha əvvəlki
effekti vermirdi: Əlifə dəstək üçün gələnlərin sayı prosesdən
prosesə artmaqda idi.
Polis binanın qarşısında toplaşanların sayının artdığını görüb onları yaxınlıqdakı kiçik parka tərəf sıxışdırmağa başladı.
Ortalıq yenə bir-birinə dəydi. Bu arada polislər mülki geyimli
şəxslərin köməyilə daha iki nəfəri qamarlayıb, etiraz səsləri altında yaxınlıqda keşik çəkən polis maşınlarından birinə otuzdurub apardılar. Qısa çaxnaşmadan sonra ara yenə sakitləşdi.
Prosesin başlanmasına on beş dəqiqə qalırdı. Bu zaman qara
bir CİP binanın qarşısında dayandı. Əlində qara çanta tutmuş
qara kostyumlu adam ayağını maşından yerə qoyan kimi hər

166

tərəfdən fit, qışqırıq, söyüş səsləri eşidilməyə başladı: “Satqın
haramzadə!”, “Gözündən gəlsin Əlifin sənə etdikləri!”, “Vicdanını pula satan əclaf!”...
Qara kostyumlu adam bütün bunları eşitmirmiş kimi binanın girişinə tərəf yönəlməkdə ikən, əllərində mikrafon tutmuş
bir neçə jurnalist müsahibə üçün ona yaxınlaşdı; onlara əhəmiyyət verməyib addımlarını daha da yeyinlətdi. Amma jurnalistlər də asanlıqla əl çəkənlərdən deyildilər, suallarını bərkdən
səsləndirə-səsləndirə arxasınca düşdülər. Bu zaman polislər özlərini yetirdilər, onu jurnalistlərin əlindən alıb binanın girişinə
qədər ötürdülər.
Az keçmiş, Əlif bacısı Süsən və daha bir neçə nəfərlə binanın
tinində peyda oldu. Bu dəfə ətrafı alqış səsləri bürüdü; Əlif başı və əli ilə minnətdarlıq etməklə qarşılıq verdi. Jurnalistlər bu
dəfə ona yaxınlaşdılar. Bir neçə dəqiqəlik müsahibədən sonra
məhkəmənin binasına daxil oldular.
Zal adamla dolu idi. Nazirin vəkilinin masası hələ ki boş qalmışdı. Hakimlər qapıda görünən kimi məhkəmə iclas katibi
ənənəvi komandanı verəndə o da qapıda göründü; ayağını işəri
basması ilə zaldan narazı uğultu keçdi. Başı ilə hakimləri salamlayıb düz vəkillər üçün ayrılmış masaya doğru getdi. O tərəfə baxmamağa çalışırdı, amma gözü ani onu tutdu: həminki
yerində - ön cərgədə, qardaşının masası tərəfdə əyləşmişdi.
Məhkəməyə sədrlik edən orta yaşlı hakim, - onun əvvəllər
ağır cinayətlər sahəsində ixtisaslaşan prokurorluq işçisi olduğu
deyilirdi; bir sıra siyasi işlərdə istintaq qrupuna rəhbərlik etmişdi, - qərarı üzündən oxumağa başladı.
Gözü sədrlik edənin ağzında olsa da, fikri onun yanında idi.
Bu iş üzrə dörd məhkəmə iclası olmuşdu və bütün bu müddət
ərzində bircə dəfə də olsun onunla baxışları toqquşmamışdı.
Sanki bu zalda Mahmud adlı adam yox idi; o adam ki, elə bir
proses olmazdı ki, aşağılanmasın. Hətta ən bərk söyüldüyü,
təhqir olunduğu vaxtlarda belə, Süsən ona tərəf baxmırdı, hər
dəfə proses başa çatanda başını aşağı salıb sakitcə zalı tərk edirdi...

167

Sədrlik edən nəhayət, hökmün hamının səbirsizliklə gözlədiyi nəticə hissəsini elan etdi: Əlif Bahadır bir il müddətinə azadlıqdan məhrum edilirdi və məhkəmə zalında həbs olunmalı idi.
Zal bir-birinə dəydi. Qarğış, söyüş, təhqirin biri bir qəpiyə
idi. Hakimlər az qala qaçaraq zalı tərk etdilər. Məhkəmə nəzarətçiləri dərhal qabağa keçib adamların qarşısında canlı sipər
çəkdilər və onları qapıya tərəf sıxışdırmağa başladılar. Süsənə
toxunmağa cəsarət etmədilər. O, müttəhimə yaxınlaşıb gülümsəyərək “Sənin kimi qardaşım olması ilə fəxr edirəm, Əlif!” dedi. Qardaş da eyni təbəssümlə, “Mən də səninlə, Süsən!” cavabını verib bacısını qucaqladı.
Duruşlarından da, baxışlarından da əzəmət, məğrurluq, sevgi yağırdı.
Mahmudun içini qəribə bir hiss aldı. Bu iki şəxs cəmi bir
neçə il öncəyə qədər ona çox doğma və əziz adamlardı. Biri
sevgilisi, can yoldaşı, o biri dostu, əqidə yoldaşı idi. Bir-birilərinin yolunda canlarından belə keçməyə hazır idilər. İndi onlardan birini onun əli ilə həbsə göndərirdilər...
Bu vaxt xüsusi geyimli iki nəfər, - onlardan birinin əlində
qandal vardı, - onlara yaxınlaşanda Əlif gülümsünə-gülümsünə əllərini irəli uzatdı. Dustağı vəkil masasının qarşısından keçirib apardılar; Əlif başını aşağı dikib oturmuş keçmiş kürəkəni tərəfə heç gözünün ucu ilə də baxmadı.
Mahmud hələ də özünə gələ bilməmişdi. Hə, o, öz çıxışında
Əlifin həbsini tələb edirdi, - nazir belə istəmişdi, - amma bu
məzmunda qərarı heç gözləmirdi; ona keçmiş qaynı barəsində
icbari hökm çıxarılacağı deyilmişdi.
Zal boşalsa da, dəhlizdən hələ səslər kəsilməmişdi. Təhqirlərlə üzləşməsin deyə, adamların dağılışmasını gözləməli oldu. İçəridə o, Süsən və iki jurnalist qalmışdılar. Keçmiş arvadı
zalın o başında, arxası ona tərəf jurnalistlərin suallarını cavablandırırdı. Heç dəyişməmişdi, hətta ona elə gəldi ki, bu müddətdə daha da gözəlləşib onun Süsəni. Ürəyi sıxıldı, dəhlizdəki səs-küy də kəsilmişdi, qalxıb getmək istəyirdi ki, heç gözlə-

168

mədiyi bir şey baş verdi: müsahibəsini bitirən Süsən jurnalistlərdən ayrılıb ona tərəf addımlamağa başladı. Ayaqlarını əsməcə tutdu, bir anlığa qaməti əyilən kimi oldu, amma tez də
özünü yığışdırdı.
Qadın gəlib düz önündə dayandı, gözlərini gözlərinin içinə
zilləyib eləcə səssizcə dayanıb durdu; keçmiş sevgilisi və əri
tab gətirməyib baxışlarını endirdiyi anda heç nə demədən
çevrilib getdi.
Kişi isə gözlərini endirdiyi həmin o anda anladı ki, bu baxışlar dəhşətli yuxu kimi bundan sonra bütün həyatı boyu onu
qarabaqara izləyəcək...

***
Lalə tezdən zəng edib görüşmək istədiyini dedi. Səsindən
bərk həyəcanlandığı hiss olunurdu. Özünü bilməzliyə vurub və
bərk narahat olurmuş kimi göstərib təkidlə nə baş verdiyini soruşdu. Qadın həyəcan içində çox vacib bir məsələ ilə bağlı təcili
görüşmək lazım gəldiyini az qala yalvara-yalvara təkrarlayırdı.
Ofisə gəlməyi təklif etdi, Lalə heç yerə çıxa bilməyəcəyini deyib
evə dəvət etdi.
Telefonu qoyub özündən razı halda gülümsündü. Bir neçə
dəqiqədən sonra qara maşın sahibinin növbəti şikarına doğru
şütüyürdü.
Qapını döyən kimi açıldı.
- İndi siz yeganə adamsız ki, bunu sizinlə bölüşə bilərəm.
Mənə yol göstərin, tamam ağlımı itirmişəm... - Qadın həyəcandan titrəyirdi. - Murad olmasaydı, heç düşünmədən o addımı
atardım... inanın atardım... bu ləkə ilə bir gün belə həyatda qalmaq istəməzdim...
Özünü heç nə anlamırmış kimi göstərib sifətinə mümkün qədər daha çox narahat görkəm verdi.
- Nə baş verib axı, Lalə bacı? Sakitləşin və normal danışın
görək nə olub.

169

- Yox, mən heç nə danışa bilmərəm... Sizin mənə köməyiniz
lazımdı... Mənə yol göstərin, rica edirəm... - Qadın gah başını
əlləri arasına alır, gah əlləri ilə üzünü tutur, gah susub dayanır,
gah da sistemsiz sözlər danışırdı.
- Nə baş verdiyini deməsəniz, sizə necə yardım edə bilərəm?
Nəhayət, bir deyin görüm nə olub axı. Elə bir dərd yoxdu ki,
dərmanı olmasın, əmin edirəm sizi, bu dərdinizin də çarəsi var.
- Vəkil qaşlarını çatıb sifətinə də saxta təbəssüm verdi.
Onun son sözlərinə azacıq sakitləşən kimi olmuş ev sahibəsi
ayağa qalxdı, böyük bir şkafın ən yuxarı siyirməsində gizlətdiyi
iri, sarı zərfi çıxardı; ona toxunan kimi qadını yenidən əsməcə
tutdu, əlləri əsə-əsə zərfi ona uzatdı.
- Mahmud qardaş, Allaha and olsun, Murad ölsün, mənim
bundan xəbərim yoxdu!
Başını aşağı saldı, bütün bədəni əsirdi.
Qonaq zərfi alıb açdı, içindəki topa halında şəkilləri görcək
təəccüblənirmiş kimi əvvəlcə onlara, sonra qadına baxdı. Şəkillərə nəzər saldıqca sifətininin necə dəyişdiyini görən qadın
buna bəndmiş kimi hönkürməyə başladı.
- Mən bilmirəm bu necə olub, - başını itirmiş qadın ağlayaağlaya izahat verirdi, - Kənanın işi ilə bağlı bir görüşə getmişdim, özü xahiş etmişdi. Bilmirəm niyəsə, yazmışdı ki, sizə deməyim. Danışdıq, bəzi şeyləri müzakirə etdik. Söhbətin bir yerində davam gətirmədim, ağladım. Həmin adam mənə su gətirdi. - Hərdən qəhər boğazını elə tuturdu, nəfəsini güclə çəkəçəkə, az qala boğula-boğula danışırdı. - Onu içəndən sonra heç
nədən xəbərim olmayıb... Bu şəkildəki adam mənəm, amma
belə bir şey olmayıb və ola da bilməzdi... - Qadın üzünü əlləri
ilə tutub daha bərkdən hönkürməyə başladı. - Bütün müqəddəslərə and olsun mənim bundan xəbərim olmayıb. And verirəm sizi, mənə yol göstərin...
Şəkilləri bir-bir əlinə aldıqca kişinin sifəti haldan-hala düşürdü. O, rola girməyi yaxşı öyrənmişdi. İki gün öncə gözləri
önündə zərfə qoyulan bu şəkillər cavan və gözəl bir qadınla

170

üzü görünməyən bir kişinin intim münasibətdə olduğu yerdə
çəkilmişdi.
Şəkillərdəki qadın isə qarşısında oturmuş və hönkürtüsü
bir an da kəsilməyən bu zavallı idi. Bir anlığa ona yazığı gəldi.
“İş başında mərhəmətə yer yoxdu!” - Bu qaydanı xatırlayıb
yenidən özünə və roluna qayıtdı.
Qadının hönkürtüsü birdən kəsildi, başını aşağı salıb susdu. Otağa sakitlik çökdü.
- İndi sizdən başqa güvənəcək kimsəm yoxdu. Mənə yol
göstərin. Əgər desəniz get özünü dənizə at, elə bu dəqiqə durub gedəcəm... İnanın, edərəm bunu! - Qadın başını qaldırmadan danışırdı, səsindəki həyəcandan əsər-əlamət qalmamışdı;
nitqi aydın və qətiyyətli idi, sanki bir neçə dəqiqə öncə başını
itirmiş həmin o adam bu deyildi. - Məni indi nə mal-mülk maraqlandırır, nə də başqa şeylər... - Susdu, baxışları aynadan
uzaqlara dikildi və gözlərini oradan çəkmədən bir xeyli beləcə
donub qaldı. - Heç onun barəsində də düşünmürəm. Bu anda
məni təkcə bir nəfər, yalnız onun taleyi narahat edir...
Kişi çaşıb qalmışdı: o adam kim idi? Bu qadın həbsdə olan
ərini də düşünmürdüsə, başqa kimi düşünə bilərdi?! Ona elə
gəldi ki, həmin adam aynadan görünür və qadın da ona baxır.
Gözləri ixtiyarsız o tərəfə çevrildi.
Qadın gözlərini aynadan çəkib qarşısındakı adamın gözlərinə dikdi.
- Məni indi ən şox narahat edən tək bir kəs varsa da, o, oğlumdu, Muraddı!
Bayaqdan yaş içində boğulan bu məzlum gözlərdən indi
ona vəhşi heyvan baxırdı - təhlükədə olan balasını qorumaq
üçün hər kəsi didib-parçalamağa, özünü belə qurban verməyə
hazır olan birisi! Baxışlara duruş gətirə bilməyib gözünü yayındırdı.
- Mənə ölkədən çıxmağa yardımçı olun! Özü də, tez, nə qədər mümkünsə tez! - Səsdə xahişdən çox, göstəriş var idi.
Kişi özünü itirən kimi oldu. Bu variant barədə nə özü dü-

171

şünmüşdü, nə də bu barədə onunla danışmışdılar. Nə cavab
verəcəyini bilmirdi. Qadının özü köməyinə gəldi.
- Kənanı tutduranlara çatdırın ki, mən onların istədiklərinin
hamısını etməyə hazıram. Bunun üçün hansı sənədi imzalamalıyamsa, nələri etməliyəmsə, desinlər. Amma bir şərtim
var. Ən geci birigün ölkədən çıxışıma imkan yaratsınlar. Bir
də, yad ölkədə övladımla qapılarda qalmamaq üçün yetərli
məbləğ verilməlidi! - Bu da daha çox əmr idi.
Kişi bir saat sonra səkkizmərtəbəli binanın yeddinci mərtəbəsində idi...

***
Mahmud iki gün öncə söz verdiyi kimi, yenidən Qayaya
döndü. Yenə də eyni şey təkrarlandı. Aclıqdan, susuzluqdan
heydən düşmüş heyvan yeməyə yaxın durmadı, suyu bu dəfə
də təpiyi ilə dağıtdı. O da eyni şeyi təkrarladı: quşu yıxıb, suyu
zorla boğazına tökdü. Amma yeməyi keçən dəfəki kimi, zorla
yedizdirmədi, armudu və ənciri kiçik dilimlərə ayırıb qəfəsin
içinə qoydu.
İşini bitirib diqqətlə quşun gözlərinə baxdı. İndi onlardan
nifrət yox, ümidsizlik və çarəsizlik yağırdı.
- İki gündən sonra yenidən qayıdacam. - Gülümsündü. –
Amma ikimiz də rahat ola bilərik, sən daha ölməyəcəksən!
Çıxmaq istəyəndə, qayıdıb bir qoz ləpəsi götürüb onu da qəfəsin telləri arasına sancdı.
- Al, bu da özünü yaxşı aparacağına görə, məndən sənə xüsusi hədiyyə olsun...
Sözünü tutub dediyi vaxtda Qayaya döndü. Qəfəsdə nə
meyvə vardı, nə də qoz ləpəsi. Su qabını doldurub yerindən asdı. Marketdən aldığı təzə tərəvəzi, mer-meyvəni səliqə ilə kiçik
qaba düzüb qalib görkəmində gətirib quşun qabağına qoydu. Sifətini qəfəsə lap yaxın tutdu; o dərəcə yaxın ki, quş dimdiyinin
bircə zərbəsi ilə gözünü çıxara bilərdi. Amma daha qorxmurdu.

172

- Çətini geridə qaldı, bundan sonrası asan olacaq. Daha rahat
nəfəs ala bilərsən, indi sən də mənim tayımsan.
Susub quşun buz kimi sudan içib, ardınca meyvələri acgözlüklə dimdikləyib içəri ötürməsinə xeyli tamaşa etdi. Sonra boşalmış
su qabını doldurdu, qısa zamanda yeyilmiş meyvələrin yerinə
yenilərini qoydu, qəfəsin sınmış sakininin üzünə baxmadan ikrahla:
- Kaş ki, öləydin, sənə hörmətim daha çox olardı! - deyib oranı tərk etdi...

***
Təyyarə saat ikidə Niderlanda uçacaqdı. Vaxta üç saat qalmış Mahmud onları evdən götürməli idi. Lazım olan sənədlərə
aeroportda imza atılacaq, pul da elə oradaca veriləcəkdi. Məbləğ yetərincə böyük olsa da, bu, real əmlakın dəyərinin heç on
faizi deyildi. Vəkil şərtləri hər iki tərəflə razılaşdırmışdı deyə,
prosedur uzun çəkməməli idi. Aeroportda rəsmiləşdirməni operativ həyata keçirmək üçün notarius onları gözləyəcəkdi; bunun üçün onlara ayrıca otaq da ayırmışdılar.
...Saat on birə on dəqiqə qalmış qara CİP hündür bir binanın
qarşısında dayandı. Az keçmiş dördüncü mərtəbədəki aynada
kimsə görünüb elə o andaca yox oldu. Düz saat on birdə bir qadın yeniyetmə oğlanla giriş qapısında peyda oldular.
Yolboyu heç nə danışmadılar. Qadın belə istəmişdi, uşağa
görə; o, atasının həbsdə olduğunu bilmədiyi kimi, sürücünün
də kim olduğundan xəbərsizdi.
Yarım saatdan sonra hava limanında idilər. Yoxlamadan
keçdikdən sonra qadınla uşağı VİP yolçular üçün ayrılmış yerə
apardılar. Mahmud imkan tapıb qadına qısa müddət sonra onu
ayrıca otağa dəvət edəcəklərini, orada notariusun iştirakı ilə sənədləşdirmə aparacaqlarını söylədi. Narahatlığı bir an da çöhrəsindən çəkilməyən qadın başı ilə razılıq verib uşağın heç nə
bilməməsini təkrar xahiş etdi. Mahmud gülümsünərək, təkrara

173

ehtiyac olmadığını deyib aralandı.
VİP zalda xeyli adam vardı. Qadın ətrafa göz gəzdirdi, özünü çox da rahat hiss etmədiyini uzaqdan sezmək olurdu.
Diqqəti çəkməmək üçün qıraqda bir yerdə boş kreslolarda
özlərinə təzəcə yer etmişdilər ki, gənc bir xanım masaya yaxınlaşıb nə içəcəklərini soruşdu. Qadın imtina etdi, oğlu portağal
şirəsi sifariş verdi. Xanım uşağa qəribə bir təbəssümlə baxıb
uzaqlaşdı. Az sonra şirə ilə birgə qayıtdı, onu oğlanın qarşısına
qoyub, eyni təbəssümlə “nuş olsun” deyib aralandı.
Bu zaman zalın ortasına dikdaban ayaqqabılı, hündürboy və
sarışın gənc bir xanım yaxınlaşdı. Əlində mikrafon vardı, yanında bir gənc xanım və iki oğlan dayanmışdılar; əllərində iri
gül buketi və iki hədiyyə qutusu tutmuşdular.
Mikrafonlu xanım üzünü zala tutdu:
- Əziz yolçularımız, bir dəqiqəliyə diqqətinizi rica edərdim.
Bu gün ölkənin ən böyük və dünyanın ən yaraşıqlı və təhlükəsiz aeroportlarından biri olan hava limanımızın həyatında çox
əlamətdar bir gündür. Böyük məmnunluq hissi ilə bildiririk ki,
uzun illər öz sərnişinlərinin xidmətində sevə-sevə dayanan kollektivimiz bu gün yüz milyonuncu sərnişinini qəbul etməyin
sevincini və qürurunu yaşayır. Bu əlamətdar hadisə münasibətilə aeroportumuzun dəyərli rəhbərliyi və mehriban kollektivi
adından həmin sərnişinimizə hədiyyələrimiz var. Bunlar dünyanın nüfuzlu şirkətlərinin istehsalı olan ən son model kompüter və mobil telefondur. Həmin şəxs indi burada, bizim aramızdadır. Mən böyük məmnunluq hissi ilə hədiyyələri ona təqdim
etmək istərdim. Həmin adam... - Bu yerdə çıxışına pauza verdi.
Zalda canlanma yaranmışdı. Hər kəs o xoşbəxt sərnişinin
məhz özü olması arzusu ilə həyəcanla gözlərini sarışın xanımın
ağzına dikmişdi. Bu sırada bir nəfər istisna idi; qıraqdakı masanın arxasındakı az qala yumağa çevrilmiş qadın Tanrıya yalvarırdı ki, “həmin adam” nə özü, nə də oğlu olsun.
Aparıcı zaldakıları intizarda saxlamaqda davam edərək pauzanı bir az da uzatdı və... zalın küncündə gənc qadınla oğlan

174

uşağının əyləşdiyi masaya tərəf addımlamağa başladı. Dikdaban ayaqqabılar mərmər döşəməyə taqqıltı ilə dəyib hər dəfə
səs çıxaranda masadakı qadına elə gəlirdi ki, zal titrəyir və bu
dəqiqə bina başına çökəcək; bu hissin təsiri altında daha da büzüşüb masanın arxasında yumağa döndü. Aparıcı ona maraqla
baxan uşağa yaxınlaşdı, üzünə gülümsəyərək hamının səbirsizliklə gözlədiyi adı uzada-uzada və təmtəraqla elan etdi: - Həmin adam... Murad Ayxanlıdır!
Zalı alqış sədaları bürüyüncə qalibin şərəfinə musiqi sədaları
hər tərəfi bürüdü. Pauzadan yararlanan aparıcı əyilib hələ də
nə baş verdiyini tam anlamayan uşağın qulağına nəsə pıçıldadı.
Sifəti rəng verib rəng alan uşaq gah anasına, gah aparıcı xanıma
baxa-baxa yerindən qalxdı; bu zaman əllərində hədiyyələr tutmuş gənclər ona yaxınlaşdılar.
- Dəyərli sərnişinlərimiz, - aparıcı zala üz tutdu, - indi qiymətli hədiyyələrimiz sahibinə təqdim olunacaq. Bu möhtəşəm
hadisənin qəhrəmanı balaca Muradın və onun anası Lalə xanımın şərəfinə dəyərli bəylərimizdən və xanımlarımızdan gurultulu alqışlar rica edirəm...
Son sözlər ağzından çıxar-çıxmaz haradansa peyda olmuş
müxbirlər əllərində kamera, fotoaparat həmin masaya yaxınlaşıb oğlanın və sifətini gizlətməyə çalışan anasının şəkillərini
çəkməyə başladılar...
Az sonra zala yenidən sakitlik çökdü. Küncdəki masada büzüşüb qalmış və gözlərini başı hədiyyələrinə qarışmış oğlundan
çəkməyən ana dəhşət içində bir neçə dəqiqə öncə nə baş verdiyini anlamağa çalışırdı. Bu zaman bir nəfər masaya yaxınlaşıb
astadan ona nəsə dedi; qadın çiyinlərindən ağır yük asılıbmış
kimi çətinliklə yerindən qalxıb uşağa yaxınlaşdı.
- Murad, oğlum, sən burda qal, mən biletlərimizi qeydiyyatdan keçirib qayıdıram.
Uşaq gülümsünərək başı ilə razılıq verdi və yenidən hədiyyələrinə döndü.
Mahmud otaqda tək idi, qadını görcək qalxıb qarşısına gəldi.

175

- Mənim bundan xəbərim olmayıb, inanın, Lalə xanım. Yoxsa
imkan verməzdik belə bir şey baş versin.
Qadının donuq baxışları üzünə zilləndi.
- Ölüb yerə girsəydim, bundan yaxşı idi!
Bir neçə dəqiqə sonra notariusun iştirakı ilə öncədən razılaşdırılmış sənədlərin rəsmiləşdirilməsi başa çatdı. Notarius otaqdan çıxanda Mahmud qara çantasını açdı, oradan bir zərf çıxarıb qadının qarşısına qoydu.
- Xahiş etdilər ki, bunu sizə çatdırım. Danışılmış məbləğin
bir hissəsi nağd şəklində bu zərfin içindədi. Qalan hissəsi isə, əlini qara kostyumun döş cibinə salıb oradan çıxardığı kartı qadının önündə masanın üstünə qoydu, - burdadı. Belə daha təhlükəsiz olacağını düşündük. Pulu saya, kartı isə hava limanındakı bankomatlardan istənilən birində yoxlaya bilərsiniz.
Qadın başını aşağı salmışdı. Hiss olunurdu ki, fikri başqa
yerdədir. Qarşısındakı adam onun nələr çəkdiyini təxmin edirdi və iş başında bu hissi özündən nə qədər qovmağa çalışsa da,
o, bu qadının faciəsinə acımaya bilmirdi. “Nə etmək olar, - acıacı düşündü, - başımıza nə gələcəyini heç kəs bilmir”.
- Lalə xanım, bunları götürün və etibarlı yerə qoyun. - Ayağa
qalxdı. - Siz getməlisiz, bir azdan təyyarəyə minik başlayacaq.
Hər ehtimal üçün sizi ora qədər ötürəcəklər. Hər hansı probleminiz yaranmasın deyə.
Qadın zərflə kartı götürüb əl çantasına qoydu; zərfin içinə
nəzər belə salmadı.
- Onları cibinizə qoymağınız məsləhətdi, hər şey ola bilər.
Qadın bu sözləri sanki eşitmədi.
Kişi ayağa qalxdı.
- Mən artıq getməliyəm. Əgər səfər müddətində və ya sonralar hər hansı bir probleminiz yaransa, çəkinmədən yazın,
zəng edin, hər zaman qulluğunuzda hazıram. Kənan bəyə görə
də narahat olmayın. Onun tezlikə azadlığa çıxması üçün nə
mümkünsə, onu edəcəyimə söz vermişəm artıq sizə. Ümid edirəm, bu çətin günlər tezliklə geridə qalacaq və hamınız əvvəlki

176

kimi yenə də bir yerdə olacaqsınız və - bu yerdə gülümsündü, mən də sizə qonaq gələcəm.
Qadının sifətində hər hansı əzələ belə tərpənmədi. Əlini çantasına salıb oradan bir neçə dəfə qatlanmış kiçik bir zərf çıxardı.
- Siz mənə çox yaxşılıq etdiniz bu müddətdə. Hər şeyə görə
sağ olun. Sizdən bir ricam da var... - Səsi titrəyirdi. Ovcunda
sıxdığı zərfi kişiyə uzatdı. - Bunu ona çatdırmağınızı xahiş edirəm. Bu müddət ərzində ilk dəfə başını qaldırıb qarşısındakı
adamın gözlərinə baxdı. - Məktubu başqa bir adamın oxumayacağına və kimsənin əlinə keçməyəcəyinə əmin olmaq istəyirəm.
- Mənə güvənə bilərsiniz, Lalə xanım, - məktubu alıb əvvəl
döş cibinə qoydu, sonra nə fikirləşdisə çıxarıb qiymətli sənədlərin yığıldığı qara qovluğun içinə qoydu; bütün bunları səliqə və
xüsusi diqqətlə edirdi. Tamaşanın sonu kədərli olsa da, rolunu
zövq ala-ala oynamaqda davam etməkdə idi; ürəyində oyunun
belə tez başa çatmasına azacıq kədərləndi də...
Bir neçə dəqiqə sonra ana və oğulun da yer aldığı təyyarə
havaya qalxdı...
Saat yarım öncə aeroporta daxil olan qara rəngli CİP böyük
sürətlə şəhərin mərkəzinə doğru şütüyürdü; onun sahibi görüşə
tələsirdi; kefi kök idi, daha bir tapşırığı uğurla başa vurmuşdu.
Yolda maşını saxladı. Qara qovluğun içindən məktubu çıxarıb ona bir xeyli baxdı. Tərəddüd etdiyi hiss olunurdu, nəhayət,
onu döş cibinə qoyub yenidən maşını işə saldı.
Bir qədər də yol getmişdi ki, yenidən sürəti azaltdı: sol döşü
sanki bu dəqiqə alışıb yanacaqdı. Yavaş sürətlə bir qədər də irəliləmişdi ki, ayağı əyləcə doğru getdi; maşın yolun bir kənarında susub dayandı. Marlboro-dan birini çıxarıb alışdırdı, tüstünü acgözlüklə ciyərlərinə çəkdi.
“Sən o məktubu oxuya bilməzsən! Söz vermisən qadına!”
“Amma o söz tutmayacağım əvvəlcədən bəlli idi, onu başqaları oxuyacaq. Oxumağa isə onu mütləq verməliyəm.”
“Oxuyacaqlarını öncədən bilirdinsə, sahibinə söz verməyə və ya
azı, onu götürməyə bilərdin!”

177

“Bilməzdim. Şərtlərə ziddi bu. Oyun qaydalarını poza bilmərəm. Belə şeylərin bədəlinin ağır olduğunu və kimlərlə iş gördüyümü sən ki yaxşı bilirsən. Bizim izlənilmədiyimizə heç bir
təminat yoxdu.”
“Bəlkə, məktub barədə məlumat verməli olduğun adamlar da onu
oxumaq istəmədilər!”
“Çox sadəlövhsən, bu mümkün deyil.”
“Oxusan, zərfin açıldığını biləcəklər!”
“Mənsə sənin düşündüyün qədər də sadəlövh deyiləm. Dükanlar bu cür zərflərlə doludu.”
“Sən əclafsan!”
“Ha-ha-ha... Sən yeganə adamsan ki, bu sözü üzümə deyə
bilərsən. Çox sağ ol, səni anladım, demək, oxuyuram!”
Əlini döş cibinə atdı.
Bir saat sonra isə bu məktubu artıq azı iki nəfər oxumuşdu.
“Dostum, sevgilim, can yoldaşım... İlk dəfədir ki, səninlə danışanda gözlərinin içinə baxa bilmirəm. Bu məktubu yazmağa
özümdə güc tapmaq üçün nələrdən keçdiyimi, onun sənə yetirə
biləcəyi acıları düşünəndə necə əzab çəkdiyimi bir bilsən. Barəmdə sənə nə desələr, nə göstərsələr, inanma. Bunları kimin
etdiyini bilmirəm, amma anladığım budur ki (hisslərim məni
nadir hallarda aldadır), bunlar səni (bizi) sındırmaq üçün və
məqsədli şəkildə edilir. Mən bu gün oğlumuzla birgə ölkəni
tərk etməli oluram. Təəssüf ki, sənə hər şeyi yaza bilmirəm.
Ümidimi yalnız Tanrıya bağlamışam. Əminəm ki, o, hər şeyi
görür və eşidir və gec-tez hər şeyi öz yoluna qoyacaq və yenidən bir yerdə olacağıq: sən, mən və oğlumuz Murad. Bəlkə də
bu qərarıma görə məni qınayacaqsan, hətta ola bilsin məndən
birdəfəlik üz döndərəcəksən, amma bir şeyi bilməyini istəyirəm: mən bu addımı tək övladımızın maraqları naminə, onu qorumaq üçün atmaq zorundayam. İnşallah vaxt gələr hər şeyi sənə anladaram. Sənsə özünü qoru. Səni sevən, hər zaman yolunu
gözləyən oğluna, ailənə görə bunu et, rica edirəm. Və yaddan
çıxarma ki, sən bu həyatda sevdiyim yeganə adamsan və məza-

178

ra qədər də belə olacaq. Düşüncələri, qəlbi, ruhu ilə hər zaman
yanında olan sənin Lalən.”
Qaçqınlar təyyarədə ikən yerli saytlar ölkənin əsas hava alanının yüz milyonuncu sərnişini barədə xəbəri və onun anası ilə
birgə şəkillərini yaydılar. Ertəsi gün isə bir çox qəzet və saytlar
“Kənan Alxanlının həyat yoldaşı azyaşlı oğlunu da götürüb ölkədən qaçdı”, “Həbsdə olan sahibkarın ailəsi ölkəni tərk etdi”,
“Uşağı ilə birgə ölkədən qaçan Lalə Alxanlı bərədə gizli seks
görüntüləri olduğu iddia edilir” və buna oxşar başlıqlı yazıları
günün əsas xəbəri kimi tirajladılar...

***
Başını əlləri arasına alaraq görüş otağında belini büküb oturmuş dustaq qapı açılan kimi yerindən sıçradı. Həyəcandan bütün bədəni əsirdi.
- Mahmud müəllim, Lalə on gündü mənə zəng etmir! Bu
arada siz də gəlmirdiniz, nigarançılıqdan ürəyim az qala partlayacaqdı! Evdən xəbəriniz varmı, Lalə, Murad necədi?
- Hamısı yaxşıdı, narahat olmayın, - Mahmud bunları az qala
hüzn içərisində dedi.
...Onun Kənana həm yazığı gəlirdi, həm də acığı tuturdu. Bu
bədbəxt onunla öz doğması kimi bütün dərd-sərlərini bölüşürdü; bəzən yalnız çox yaxın adamların bir-birilərinə dedikləri
sirləri belə. O, bu adamın heç bir cinayət etmədiyini bilirdi; onu
da bilirdi ki, qaydaları pozduğuna görə cəzalandırılmışdı ki,
başqalarına da dərs olsun. Amma Kənanın öz ailəsinə bağlılığı,
qadınına sonsuz sevgisi onda qıcıq doğururdu. Onların bir-birilərinə yazdığı və onun vasitəsilə göndərdikləri məktubları oxuyanda hər dəfə az qala içi od tutub yanaydı. Oxşar məzmunlu
məktubları vaxtilə Süsənlə bir-birilərinə o, həbsdə olanda az
yazmamışdılar.
Bu hissin arxasında nə dayandığını ayırd etmək ona çətin idi.
Yox, bu qısqanclıq deyildi. Lalə sadəcə bir qadın kimi xoşuna gəlir-

179

di, amma bu sevgi deyildi, daha çox, gözəl qadın görəndə əksər kişilərdə baş qaldıran fizioloji istək idi, vəssəlam. O, hələ də Süsəni
sevirdi. O, bu sevgidən yaxa qurtarmaq, Süsəni yaddan çıxarmaq üçün daha nələrə əl atmırdı! Həbsdə olduğu zaman qadınının ona dəfələrlə xəyanət etdiyi barədə içinə şübhə toxumları
səpir, cücərtilərin böyüyərək nifrətə çevrilməsi üçün bütün xəyal gücünü işə salırdı: arvadını yataqda başqa kişi ilə tutur,
müxtəlif iyrənc xəyanət səhnələri uydururdu. Sosial şəbəkələrdə, müxalifyönlü mediada ona qarşı müntəzəm alovlanan söyüş,
böhtan və təhqir kampaniyalarını keçmiş arvadı tərəfindən təşkil edildiyinə özünü inandırmağa çalışır, ona nifrət edən birisini sevəcək qədər əskildiyinə görə özünü ən ağır sözlərlə aşağılayırdı. Amma cəhdləri faydasız idi: bütün bunlar onun Süsənə
olan sevgisini azalda bilmirdi ki, bilmirdi. O, bu qadını qəlbindən nə qədər təkidlə çıxarmağa çalışırdısa, onu daha çox sevirdi, sevgisi artdıqca Süsən ondan daha çox uzaqlaşırdı, məsafə
böyüdükcə Kənanla Lalənin bir-birilərinə sevgisi onda daha çox
qıcıq doğururdu. Son vaxtlar beyninə ciddi-ciddi yeritmişdi ki,
Kənanın arvadına sevgisi nifrətə çevriləcəyi gün o da Süsənə
eyni hissi bəsləməyə başlayacaq. O, yeni həyatında hüzur tapmaq istəyirdi və getdikcə daha çox əmin olurdu ki, arzusunda
olduğu o həyat Süsənə nifrətdən keçir həm də...
- Bəs onda niyə zəng etmirdi Lalə mənə? Çox ciddi bir şey
baş vermiş olmasaydı o zəngləri heç vaxt qaçırmazdı. Xahiş edirəm ki, məndən heç nə gizlətməyəsiz. Siz həbsdə yatmısınız və
bilirsiniz ki, belə şeylər adamın psixikasını necə sıradan çıxarır.
Mən az qala dəli olmaq dərəcəsinə çatmışam bu on günü...
Mahmud susurdu. Bilirdi ki, bu sükut nə qədər uzanırsa,
qarşısındakı adamın qəlbindəki şübhə toxumları bir o qədər də
boy atır. O, bundan həzz alırdı.
- Mahmud müəllim, xahiş edirəm, mənə həqiqəti söyləyəsiniz! - Dustağın yalvarış dolu gözləri ona dikilmişdi.
“Bu bədbəxt bilsəydi ki, nələri eşitmək üçün tələsir”, - ürəyində acı-acı düşündü.

180

- Bəzən elə xəbərlər olur ki, onları demək çox çətin olur, Kənan bəy.
- Yoldaşlma, oğluma nəsə olub? - dustaq az qala havalanacaqdı. - Sizinləyəm! - Qəhər onu boğmaqda idi. - Onlara nəsə olub?
- Yox, onlara heç nə olmayıb, hər ikisi sağ-salamatdı.
- Bəs niyə zəng etmir Lalə mənə?
- Mən sizə hər şeyi danışa bilmərəm.
- Anlamadım! Niyə?! - Təəccüb və nigarançılıqdan hədəqəsindən çıxmağa hazır gözlər qırpılmadan cavab gözləyirdi.
“Vaxtdı. Obyekt tam ekstaz vəziyyətindədi. Ahh, yazıq!”
Ağır-ağır qara çantasını yerdən qaldırdı, ağzını açıb əlini içinə saldı və elə o vəziyyətdəcə bir xeyli donub qaldı.
Hər hərəkətini bir an da gözdən qoymayan dustağın bədəninin bütün əzalarının necə gərildiyini hiss edir və bundan aldığı
həzzi uzatmağa çalışırdı. Nəhayət, əl çantadan çıxdı. İri, ağ zərfi astaca stolun üstünə qoyub çiyinlərindən ağır yük asılıbmış
kimi ağır-ağır ayağa qalxdı:
- Mən bir neçə dəqiqəyə qayıdıram, - deyib eyni ağır addımlarla da otağı tərk etdi.
Arxadan maraq və təəccüb dolu iki göz gah zərfin üzərində,
gah da onun kürəyində gəzişirdi.
Beş dəqiqə sonra geri qayıdanda otaqda qoyub getdiyi adamı tanımadı. Bir neçə dəqiqənin içində insanın bu qədər dəyişə
biləcəyini ağlına gətirməzdi. Dinməzcə əyləşdi.
Bir-birilərinə tərəf baxmırdılar. Qulaqbatırıcı sükut bir neçə
dəqiqə davam etdi. Zərfi masanın üstündən götürüb yenidən
çantasına qoydu.
- Nə vaxt olub bu? - Dustaq gözünü bayaqdan dikdiyi məchul nöqtədən çəkmədən soruşdu; səsi də özü kimi diri-diri ölmüşdü.
- On gün qabaq. - Yenə, sanki yasdaymış kimi ağır-ağır qara
çantasını açıb oradan bir neçə qəzeti çıxarıb masanın üstünə
qoydu; bunlar qadınla uşağın ölkəni tərk etdiklərinin ertəsi günü dərc olunmuş nüsxələr idi. Baş verənlərin onun üçün nə qə-

181

dər ağrılı olduğunu mümkün qədər səsinə oturtmağa çalışdı: İki gün qabaq uşağı da götürüb ölkəni tərk edib.
Oturduğu yerdə sanki daşa, heykələ dönmüş dustağın donuq baxışları qəzetlərin ön səhifələrindəki şəkillərə dikilmişdi.
Bir xeyli beləcə hərəkətsiz qaldıqdan sonra ağır-ağır başını qaldırdı və görüş ərzində ilk dəfə baxışlar toqquşdular; nəsə demək istədi, amma gözləri eyni ağırlıqla endi və otağa yenə sükut şökdü. Daha bir neçə dəqiqə keçdi.
- Nəzarətçilərə deyə bilərsinizmi gəlib məni aparsınlar.
Səsdəki kədər və hüzndən Mahmudun içindən üşütmə keçdi. Hər görüşdən sonra özünü daha yaxşı hiss edən, tezliklə
azadlığa çıxacağına ümidləri artan və hər dəfə vəkili getmək
üçün qalxanda “nə tez gedirsiniz?” deyə uşaq kimi küsən birisi
indi özü görüşü yarımçıq kəsmək istəyirdi.
- Siz getmək istəyirsiniz?
- Hə.
- Özünüzü pis edirsiniz?
Cavab gəlmədi.
- Bəlkə, həkim çağırım?
- Nəzarətçini çağırın!
Bir saat sonra vəkil səkkizmərtəbəli binanın yeddinci mərtəbəsində yerləşən kabinetin sahibinin yanında idi...
Ertəsi gün tezdən isə saytlar məşhur iş adamı Kənan Ayxanlının istintaq təcridxanasında öldüyü xəbərini yaydılar. Rəsmi
məlumatda məhbusun gecə yuxusundan ayılmadığı və həkimlərin ilkin tibbi rəyinə əsasən, ürək çatışmazlığından vəfat etdiyi bildirilirdi...

***
Məhkəmədə Qaranın qohumlarından heç kim iştirak etmirdi: qarşı tərəfin qorxusundan prosesə gəlməkdən çəkinirdilər.
Qızın qohum-əqrəbası tökülüşüb məhkəmənin qabağını kəsdirir, oğlan adamlarından kimsə peyda olan kimi dövrəyə alıb sö-

182

yüb təhqir edir, hədə-qorxu gəlirdilər. Bu səbəbdən, zalda ancaq qızın adamları olurdu.
Bir-iki dəfə zalda müdafiəçisinə söz atsalar da, qabağından
yeməyən vəkil onları yerində otuzdurmuş, xüsusi canfəşanlıq
edən bir nəfəri isə cərimələdib zaldan çıxartdırmışdı. Ondan
sonra vəkillə işləri olmadı.
Bugünkü iclasda Qaranı dindirməli idilər. Vəkili gecikirdi,
onsuz başladılar. Dünən bütün günü Hünərlə aynəbənddə prosesə hazırlaşmışdılar. İndi özünü daha arxayın hiss edirdi. Həmin söhbətə qədər tam günahsız olmasına şübhələri vardısa,
kamera yoldaşı onları tamam aradan qaldırmışdı. Zaldakı qız
adamlarından da əvvəlki kimi çəkinmirdi. Heç onlara daha acığı da gəlmirdi; çünki bu adamların, Hünər demişkən, “cahilliyi
təbliğ və təşviq edən sistemin” qurbanları olduğunu anlayırdı.
Ona görə, ünvanına deyilən söyüş və təhqirlər də əvvəlki kimi
əsəblərinə və qüruruna toxunmurdu.
“O insanlar qurbandılar - Hünər belə deyirdi, - onların sözünü, söyüşünü ürəyinə çox almamaq gərək, çünki yaşadıqları
ağır həyat, doğulandan ölənə, uşaqlıqdan ahıl yaşlarına qədər
kölgə kimi qarabaqara onları izləyən adət-ənənələr, evdə, işdə,
bayırda hər addımbaşı alçaldılmalar əksəriyyətində ağır travmalar yaradıb, onlar da başqalarını alçaltmaqla, əzməklə rahatlıq tapır, natamamlıq kompleksini bu yolla təmin edirlər...”.
Yaxşı danışırdı Hünər. Qara hər dəfə ona qulaq asdıqca zövq
alırdı, həm də hiss edirdi ki, canından qorxu çıxır, təmizlənir,
tamam başqa adama çevrilir...
İlk proseslərə gəlməyən Kəklik ifadə vermək üçün bu günkü
iclasa qatılmışdı; məhkəmənin iştirakını vacib saydığı qız ön
cərgədə, anasının yanında əyləşmişdi. Dustaq əlləri qandallı zala daxil olanda bir anlığa baxışları toqquşdu və ikisi də eyni
vaxtda gözlərini çəkdilər.
Qara bu anı çox gözləmişdi, o anda nə hiss edəcəyi, özünü
necə aparacağı barədə çox düşünmüşdü. Amma heç nə hiss
etmədi və məhkəmənin bütün gedişi boyu bircə dəfə də o tərəfə

183

baxmağa içində ehtiyac duymadı. Özünə də təəccüblü gəldi:
vaxt vardı ki, onsuz həyatını təsəvvür etmirdi, amma indi bir
neçə addımlığında əyləşən və gizli baxışlarını üzərində hiss etdiyi bu qadına qarşı heç bir duyğusu yoxdu. Xeyli rahatlaşdı.
Prosesə sədrlik edən ifadə vermək üçün qıza söz verəndə
başını qaldırmadan “yazılı ifadəmi təsdiqləyirəm, başqa söyləyəcəyim bir şey yox”, - deyib əyləşdi.
İlk sualları sədrlik edən verməyə başladı; bu, yaşı altmışı
haqlamış ağsaçlı, arıq bir kişi idi. Davranışından və ona münasibətindən pis adama oxşamırdı.
- Qızı niyə qaçırmısan?
- Mən onu qaçırmamışam, o, mənimlə könüllü gedib.
- Qız sənin onu iradəsinin əleyhinə, zorla qaçırdığını deyir.
- Axı bunun belə olmadığını müəyyən etmək çox asandı. Şahid sürücü var, qızla birlikdə evlərində gecələdiyimiz adamlar
var, telefon danışıları var, işdə qızın üzərində hər hansı zorakılıq əlamətini təsdiqləyən hər hansı sübut da yoxdu. Bir də ki,
mən adamı aparıb gözdən-qulaqdan uzaq yerdə gizlətməmişəm, hamının gözü qabağında olub. Ona əlimlə də toxunmamışam. Hətta Kəkliyi qaçırmışamsa və ya ittihamda iddia edildiyi
kimi oğurlamışamsa belə, bunu pis niyyətlə etməmişəm, məqsədim sevdiyim bir qadınla ailə qurmaq olub. Niyə buna görə
mən və mənim kimilər həbsə atılmalı, ağır cəza almalıdılar ki.
Hanı bunda məntiq, ədalət, humanizm?
- Əgər həqiqətən niyyətin xoş idisə, onda niyə ailə qurmaq istədiyin adamı öz evinə yox, başqalarının evinə aparırdın?
- Çünki qohumlarından qorxurdum, həm də anam xəstədi.
- Niyyətin ailə qurmaq idisə, niyə evinə dədə-baba qaydasında elçi
göndərib ailəsinin razılığını almırdın?
- Çünki yaxınları qızı başqasına zorla ərə vermək istəyirdilər,
yox cavabı alacağımı bildiyim halda, bunun mənasız olduğunu
anlayırdım. Bir də ki, mən Kəkliklə ailə qurmaq istəyirdim, ona
alış-veriş predmeti kimi baxmırdım.
- Kəklik isə səninlə ailə qurmaq istəmədiyini deyir.

184

- Bizdə qızlar hələ də bu cür məsələlərdə daha hüquqsuzdular, ətrafdan çox asılıdılar, rayon yerlərində də xüsusən. Belə
hallarda onların yerinə qərarları başqalarının diqtə etmələri
ehtimalı hər zaman qalır.
- Sən bir azərbaycanlı, müsəlman kimi bilməli idin ki, qızın adı çıxandan sonra kimsə daha ona yaxın durmaz, beləsi ilə ailə qurmaq istəməz. Bu, bir namus məsələsinə çevrilir və evinə qayıdan qızın qapısını döyən bir də çətin tapılır.
- Belə çıxır ki, mən pis adətlərin, cahilliyin, geriliyin fəsadlarına görə məsuliyyət daşıyıram?! Bəlkə, siz adamları həbsə atmaq əvəzinə, qadına bu cür münasibətin kökündə duran səbəbləri araşdırıb onları aradan qaldırasız.
- Biz məhkəməyik, bunlar bizim səlahiyyətimizə aid olan məsələlər
deyil!
- O zaman imtina edin o kürsüdən!...
Bunların çoxunu Hünərdən eşitmişdi, ondan öyrənmişdi.
Fasilədən sonra prokuror çıxış etdi. Vəkili də gəlib çıxmışdı.
Prokurorun nitqi yetərincə sərt oldu və əsasən, qızın özünün və
qohumlarının ittihamedici ifadələri üzərində qurulmuşdu; yekunda təqsirləndirilən şəxsə səkkil il azadlıqdan məhrum etmə
cəzası istədi. Həmin rəqəmi eşidəndə qulaqlarına inanmadı.
Özü də hiss etmədən yerindən dik atıldı, üzünü prokurora tutdu:
- Neçə il dedin?
Prokurorun yerinə vəkili dilləndi.
- Səkkiz! - Əli ilə də dustağa sakit olmaq işarəsi verdi.
Dustaq tabe olub əyləşdi.
Sözü vəkilə verdilər. O, danışdıqca Qaraya elə gəlirdi ki, dünən Hünərlə aynəbənddə etdiyi söhbətin hamısını kürsüdəki
bu adam eşidib. Zalda milçək uçsaydı, səsi eşidilərdi. Hətta yerlərində sakit durmayan qız adamları belə, tilsimlənmiş kimi
ağızlarını ayırıb sakitcə çıxışa qulaq asırdılar.
- ...Dəmir barmaqlıqlar arxasında əyləşmiş bu gənc də, onu
sevib, sonra da ətrafının basqısı altında ondan imtina edən və
nəinki vədini danan, hətta sevdiyi insanın cəzalandırılmasını

185

tələb edən bu qız da qurbandılar. Cahilliyin, nadanlığın, toplumun inkişafı üçün buxovlara çevrilmiş adət-ənənələrin, qondarma milli-mənəvi dəyərlərin, mentalitetin qurbanlarıdı bunlar.
Sevdiyi ilə ailə qurmaq istəyən bu gənclərdən biri həbsin, o biri
isə puç olmuş taleyinin acısını yaşamaqdadı. Uzun müddətdi
ki, mənə bir sual rahatlıq vermir: iki gəncin nakam sevgisi üzərindəki bu qələbədən onların yaxınları nə udacaq? Toplum nə
qazanacaq bu uduşdan? Sevgiyə görə insanı mühakimə edən
femidamız necə, ədalətə nə töhfəsi olacaq onun çıxaracağı hökmdən? Buna oxşar faciələr nə qədər ki, yeni-yeni kəkliklərin, qaraların başına gəlməkdə davam edəcək, hər birimiz məhkumuq cahil toplumda yaşamağa məhkum edilmiş bədbəxt insanlar.
Bu, çox dəhşətlidi!...
On dəqiqəlik çıxışla ittihamın bütün arqumentlərini darmadağın etdi. Bu adama qarşı hərdən daxilində baş qaldıran şübhələrə görə indi çox utanırdı Qara.
Hakimlər başlarını aşağı salıb susurdular. Bu vaxt zalda səsküy qopdu: Kəkliyin halı pisləşmişdi. Qızı bayıra, təmiz havaya
çıxardılar və o bir daha zala qayıtmadı.
Hakimlərin müşavirəsi xeyli çəkdi. Vəkilin möhtəşəm çıxışından sonra Qaranın ümidləri artmışdı. O, həm minnətdarlıq
etmək, həm də müşavirənin nəticəsi barədə fikrini öyrənmək
üçün gözlərini Mahmuddan çəkmirdi. Vəkil isə onun burada
olduğunu unudubmuş kimi qabağındakı kağız-kuğuzla qurdalanırdı. Yalnız hakimlər müşavirədən qayıdanda nəzərləri toqquşdu. Vəkil dustağın sifətindən sualı oxuyurmuş kimi dodağını büzüb çiyinlərini çəkdi.
Qaranın canını qorxu aldı. Sədrlik edən hökmü oxumağa
başlayanda fikrini nə qədər cəmləməyə çalışsa da, bir şey alınmadı: səkkiz rəqəmi ilan-qurbağa olub gözünün qabağından,
səkkiz sözü gurultuya çevrilib qulaqlarından çəkilmirdi, görmək, eşitmək, düşünmək qabiliyyəti tamam sıradan çıxmışdı...
Özünə gələndə adamlar sakitcə zalı tərk edirdilər. Ətrafda
qəribə bir sakitlik vardı. Həmişə prosesin sonunda fəallaşan,

186

üzlərini qəzəblə qəfəsə tərəf tutub ürəklərini o ki var boşaldan
qız adamlarının da səsləri çıxmırdı.
Vəkil qəfəsə yaxınlaşanda dili-ağzı qurumuş dustaq həyəcanını boğmağa çalışaraq:
- Mahmud müəllim, eşitmədim, neçə il? - soruşdu.
Vəkil gülümsündü.
- İki - Çıxışa yollanan və çoxmənalı gülümsəyib onunla sağollaşan prokuroru gözləri ilə ötürə-ötürə əlavə etdi: - Bunun
tələb etdiyindən və sanksiyada nəzərdə tutulandan qat-qat aşağı cəza! Çox nadir hallarda hakimlər buna gedirlər. Ona görə,
bu partlaya-partlaya qalmışdı, bilmirdi neynəsin... - Ağzını qəfəsə yaxınlaşdırıb astadan: - Səni böyük adamlar tapşırmışdılar... Bir də ki, təvəzökarlıq olmasın, özün eşitdin də çıxışımı.
Hamı ağzını açıb qulaq asırdı... Papağını fırladacaqsan keçib gedəcək. Sovet dövründə biz iki il əsgərlik çəkərdik, elə həbsxana
kimi bir şeydi...
İkili hiss keçirirdi Qara, bilmirdi sevinsin, ya əksinə. O, heç
bir cinayət törətmədiyi halda, niyə həbsdə yatmalıydı axı? Amma o biri tərəfdən də, Tanrısına şükr edirdi: qarşısına yaxşı
adamlar çıxarmasaydı, səkkiz ilini həbsdə keçirəcəkdi, hələ o da
bəlli deyildi ki, oradan sağ çıxacaqdı ya yox!
Vəkilinə isə xüsusi minnətdar idi...

***
Məhkəmə bu gün Mahmuda bəraət vermişdi. Sosial şəbəkələr dağılırdı. Onun şəkilləri ilə yanaşı, avtomobil qəzasında həyatını itirmiş ailənin üzvlərinin şəkillərini də paylaşırdılar.
Şərhlərdə işə baxan hakimləri, onun özünü yıxıb-sürüyürdülər.
Yazılar “əclaf”, “satqın”, “şərəfsiz”, “murdar” kimi epitetlərlə,
bəzən isə ən ağır söyüşlərlə bol idi.
Əvvəlcə şərhlərə cavab yazırdı; çox sərt olmayan status və
şərhlərin altında özünə bəraət qazandırmağa çalışır, onu söyənlərdən bəzilərini o da söyür, bir başqalarına hədə-qorxu gəlir,

187

üçüncüləri bloklayırdı. Amma getdikcə əleyhinə olan yazılar və
şərhlər elə böyük sürətlə artmağa başladı ki, sinirləri davam gətirmədi, sosial şəbəkələrdəki bütün hesablarını qapatdı.
“Boş ver, qoy hürsünlər. Dağa qalxmaq gərək, ora hündürdədi, atdığı daşlar sənə yetməz. Həm də, orda özün kimi birisi
var, görüb sakitləşəcəksən!”
Yolu başa vurmağa az qalmış yol kənarındakı tanış restoranlardan birinə girdi. Təzə quzu ətindən kabab sifariş vermişdi.
Sükan arxasında dilinə içki vurmayacağına söz vermişdi, ona
görə, yeməyi özü ilə götürəcəkdi. Zəng edib öncədən sifariş
vermişdi. Burada onu yaxşı tanıyırdılar deyə, xüsusi diqqət və
qulluq göstərirdilər. İçəri girəndə restoranın sahibi də daxil, hamı əl-ayağa düşdü. Şişdən təzəcə çıxmış isti tikələri qaynar təndir çörəyinin arasına qoyub, böyür-başına göy-göyərti, çox xoşladığı sirkə-badımcan və xiyar turşusundan düzüb, bütün bu
təamları iri bir qaba qoyub bərk-bərk bükdülər ki, isti canından
çıxmasın. Sonra qabı səliqə ilə bir paketə yerləşdirib maşınına
qoydular. Əlini cibinə aparanda restoranın sahibi “Ayıb olar bizim üçün, Mahmud müəllim, hər zaman ən əziz qonağımızsız!”
- deyib dilxoşluq etdi...
Qapını açıb həyətə girəndə köpək yenə də bərkdən hürməyə
başladı. Elə dartınırdı ki, sanki bağlandığı zənciri yerindən qoparıb bu dəqiqə gələni parça-parça edəcəkdi.
Qarabaşı qaravolçu özü ilə gətirmişdi. Köpəyin ilk gündən
onunla arası yox idi; səbəbini anlamırdı, özündən də soruşa bilmirdi. Ayağını içəri qoyan kimi əvvəlcə mırıldamağa, ardınca
da hürməyə başlayır, qarovulçunun “Qarabaş, sakit ol!” göstərişi gəlincə sakitləşib yuvasına çəkilirdi.
İt bu dəfə də onu görcək ağzını açdı. Adam bunu gözləyirmiş kimi əlində tutduğu paketi eşələməyə başladı, çörəyin arasındakı tikələrdən ən böyüyünü və yağlısını çıxardı.
- Mənliyinin bir kabablıq olduğunu indi sübut edəcəm sənə,
ay it, - deyib tikəni heyvana tərəf atdı, - al, yallan!
İtin ətə cumacağına heç bir şübhəsi yox idi, amma heyvan ti-

188

kəyə tərəf gözünün ucu ilə də baxmadı, hürməyini də kəsmədi.
Bu, adamı özündən daha da çıxardı.
- Kəs səsini, əclaf köpək! - deyə acıqla heyvanın üstünə bağırdı, ürəyi sakitləşmədi, təpəsinə çırpmaq üçün əyilib yerdə
daşdan-kəsəydən bir şey axtardı.
Köpəksə nəinki qorxdu, əksinə, zəncirdə dartına-dartına daha bərkdən hürməyə başladı.
- Qarabaş, sakit ol! - Gözlərini ovxalaya-ovxalaya evdən çıxan qarovulçunun səsi gəldi. İt səsi eşitcək dərhal əmrə tabe
olub yuvasına tərəf çəkildi, iki ayağı üstə oturub gah nifrətlə
evin sahibinə, gah da sevgi ilə öz sahibinə baxırdı.
Qoca könülsüz-könülsüz gələnlə salamlaşdı.
- Hardasan, ay Rəhman kişi?! - Mahmud qəzəb və nifrətdən
eybəcər hala düşmüş sifətini itə tərəf tutdu. - Bir gün beynimin
çönən vaxtına düşəcək, başına gülləni çaxıb gəbərdəcəm bu köpəyi. Yaxşı olardı ki, arada buna qandırasan, bilsin kimə hürmək lazımdı, kimə isə itaət etmək. - Yenidən qocaya döndü. Yatmışdın, deyəsən? Xəstələnmisən, nədi?
- Xəstə deyiləm... Uzanmışdım... - Səsindəki narazı tonu
sezməmək mümkün deyildi. - Neçə dəfə xahiş etmişəm ki, su
borusu partlayıb, su gəlmir, onu düzəltdir. Hər dəfə əlimdə
bardaq su üçün bir kilometr yolu düşüb, sonra da qalxmalı oluram. Ayaqlarım daha sözümə baxmır, qollarımın da gücü qalmayıb, yolu güclə düşüb qalxıram. Gətirdiyin beş-on litrlik suya xörəkmi bişirim, çaymı qoyum, qab-qacağımı, yoxsa tualetə
gedəndə bir yerimimi yuyub təmizləyim?!
- Yaxşı, ay Rəhman kişi, yadımdan çıxır da. O qədər iş-gücüm var ki... Maşında qabda su var, birtəhər elə, gələn dəfə rayon mərkəzindən usta gətirərəm, düzəldər.
- Qabdakı su ilə mən bədbəxt necə birtəhər edim? Axı nə çətin şeydi bu zəhrimarı düzəltdirmək! Bir həftədən çoxdu ki, bədənim su görmür. Bədən cəhənnəm, tualetə də gedə bilmirəm
ki, nəylə təmizlənəcəm! Bir tərəfdən havasızlıqdan, o biri tərəfdən istidən adam az qala evdə boğula, barı bir pəncərəsi də

189

yoxdur ki, içəri hava girsin. Gələndə də gedib girirsən o otağa,
qapını da arxadan bağlayırsan, bilmirəm neynirsən o darısqal
otaqda. Adam bir üzünü görüb dərdini deyə bilə barı... - Qoca astadan danışsa da, içindən daşıb gələn qəzəbi sezməmək mümkün deyildi. - Mən də insanam axı, bu şəraitdə necə yaşayım?!
Məzar burdan min dəfə yaxşıdı! Altında yüz min manatlıq maşının var...
Sözü ağzında qaldı, ev sahibi üstünə bozardı.
- Bura, bax qoca, deyəsən, axı sən ağlını yavaş-yavaş itirirsən, haa! Evsiz-eşiksizin biriydin, yaxşılıq edib sənə dam altında yer verdim, bu da əvəzində mənə sağolundu?!
- Məni bu zindana gətirməklə ağ günəmi çıxarmısan?! Atmısan ins-cins üzü görməyən bu dağın başına, Allahın bir kilo
qəndi, çayı nə olan şeydi ki, onu da almırsan. Fikirləşmirsən ki,
bu da insandı, nəsə yeməlidi, içməlidi... Adamın bir insafı olar,
mürvəti olar, Allahı...
- Kəs, kaftar!
Elə bu sözlər ağzından çıxmışdı ki, bayaqdan başını qabağa
uzatdığı iki pəncəsinin üzərinə qoyub quyruğunu oynada-oynada onların söhbətinə diqqətlə qulaq asan it qəfil yerindən qalxıb cavan adama tərəf elə atıldı ki, zəncir bu an parça-parça olacaqmış kimi tarıma çəkildi. Aralarındakı məsafə azdı deyə, ev
sahibi qorxudan geri atıldı, ətrafına baxıb gözünə sataşan iri
ağac parçasını əlinə aldı və qəzəb içində onunla iti vurmağa çalışdı. Köpək zərbədən çətinliklə yayına bildi.
- Qarabaş, sakit ol! - Qarovulçunun zəhmli səsi eşidildi. - Sakit ol, deyirəm sənə, keç yuvana!
Heyvan narazı halda zingildəyə-zingildəyə yuvasına çəkildi,
başını çölə çıxarıb yenidən gözlərini adamların ağzına dikdi.
- Şələ-küləni də yığışdır, bu itini də götür rədd ol burdan, ev sahibi bağıra-bağıra əlindəki ağacı kənara tulladı, - yoxsa
əlimdən xəta çıxacaq, ikinizdən birinin burdan meyiti çıxacaq!
Qoca əsəbi halda başını yelləsə də, cavab vermədi, evə girməyi ilə çıxmağı bir oldu. İti zəncirdən açıb xaltasından yapışdı.

190

- Qarabaş, sakit ol! Eşitdin? Daha gedirik burdan, sakit ol!
- Başını çevirib evin giriş qapısında dayanmış Mahmuda ötəri nəzər atdı, əyilib köpəyin başını sığallaya-sığallaya: - Sən
adamları məndən yaxşı tanıyırmışsan. Gedək... - deyib qapıya tərəf yollandı. İt də sakitcə yanınca düşdü; arada çevrilib
evin sahibinə mırıldandı.
- Allah bəlanı versin! - Qapı arxadan çırpıldı.
Mahmud içəri keçdi. Sidik kisəsi daşırdı. Tualetə girib özünü
boşaltdı. Suyu çəkməyə tənbəllik etdi, oradan çıxıb mətbəxə
keçdi. Kranı açdı, su gəlmirdi. Qarovulçunun az öncə həyasızcasına üzünə söylədikləri yadına düşəndə beyni yenidən
çöndü. Kiçik masanın üstündəki yarım çörəyi, qaz pilətəsinin
üstündə qazandakı hazır yeməyi, digər ərzaq məhsullarını bir
qaba töküb aparıb çöldəki zibil vedrəsinə atdı. Geri qayıdıb
bağlı otağın qapısını açarla açdı, içəri adlayıb kitab şkafına
yaxınlaşdı. Qara cildli qalın kitabı kənara itələyib düyməni
basan kimi şkaf-seyf qapı hərəkətə keçdi və açılmağı ilə də o tərəfin qaranlığı gur işığa qərq oldu.
Ayağını Qayaya basan kimi düz qəfəsə doğru getdi. Yemək
qabı boş idi.
- Bu gün hamı məni söyür... Onlar bu yolla məni özümdən
çıxara biləcəklərini düşünürlər, amma gördüyün kimi, mənim
heç vecimə də deyil. Təzə-təzə çətin olurdu, amma sonra öyrəşdim. - İyrənc təbəssümü yenidən sifətinə qayıtdı. - Sən də öyrəşirsən ha, yavaş-yavaş. Əvvəl mənə baxanda gözlərindən nifrət
yağırdı, atılıb-düşür, etiraz edirdin, qəfəsi yarıb məni didib-parçalamağa hazırıydın... az qala, gözümü çıxaraydın, barmağımı
yerindən üzəydin. Bilirəm, indi də mənə nifrət edirsən, amma
bunu əvvəlki kimi büruzə vermirsən, özünü dəli kimi daha orabura çırpmırsan. Ağıllanmısan artıq!
Qəfəsin qapısını açdı.
- Bax, qapın da açıqdı, amma mən səndən qorxmuram, çünki
bilirəm ki, daha gözümü çıxarmaq üçün üstümə hücum çəkməyəssən. Nəyə görə bunları etmirsən, niyə belə üzüyola olmusan,

191

bilirsən? Qarnına görə! Doğrusunu bilmək istəsən, mən də qarşılarında əyildiyim, hər cür buyruqlarını yerinə yetirməyə hazır
olduğum o adamların çoxuna nifrət edirəm. Amma bunu heç
vaxt onlara nümayiş etdirmirəm. Çünki o adamların hesabına
indi mənim hər şeyim var. Pulum, maşınım, bir neçə yerdə
evim, mərkəzdə bahalı ofisim, biznesim, hətta ərəb şeyxlərinin
də həsəd apara biləcəyi bu qayam-villam! Qürurlu vaxtlarımda
bunların heç biri yoxumuydu.
Gələndə marketdən təzə aldığı çeşidli meyvə qurularının, ləpələrin, tumların yığıldığı qabı masasının üstünə qoyduğu çantadan çıxardı, yenidən qəfəsə yaxınlaşdı.
- Bax, sən ölmək istəyirdin, amma mən sənə imkan vermədim bunu edəsən. Sənə canım yanmırdı, yox... o qədər də mərhəmətli deyiləm. Eqom imkan vermirdi... sındırılmış eqom.
Mən səni indi sındırdığım kimi, məni də vaxtilə eyni cür sındırıblar. Sınmışların qarşısında isə ölü yox, sınmış dayanmalısan.
Üzünü qəfəsə yaxınlaşdırdı.
- Anladınmı, axmaq quş, nəyə görə sağsan?!
Quşun fikri onda deyildi, baxışları əlindəki qaba zillənmişdi.
Bunu hiss edib qabdakı albalı qurularından birini götürüb açıq
qapıdan ona tərəf uzatdı. Quş azacıq tərəddüddən sonra yaxınlaşıb meyvəni almaq istəyəndə əlini geri çəkib sifətini nifrətlə
büzdü.
- Ffu... sən artıq məndə ikrah doğurursan!
Meyvələri ovuclayıb qəfəsə sarı tullamağa başladı.
- Al, təp gözünə!
Quş üstünə gələn şeylərdən özünü qorumaq üçün qəfəsin
bir küncünə qısılıb durmuşdu, heç çınqırığı da çıxmırdı.
Sahibi qalib görkəmdə qəfəsdən ayrılıb sərin mətbəxə keçdi,
restorandan gətirdiyi yeməkləri ləzzətlə yeyib üstündən sərin
bulaq suyundan içdi. Özünə də qəribə gəldi, könlü spirtli içki
istəmirdi. Qalxıb nə edəcəyini fikirləşdi. Quş daha onun üçün
maraqlı deyildi, seyf qapısının o biri tərəfinə adladı, kitab şkafının aşağı gözündən qalın kitabı götürdü. Bu, onun ən çox sev-

192

diyi əsərlərdən biri idi; onu dəfələrlə oxusa da, təkrar-təkrar
göz gəzdirməkdən yorulmurdu.
Geri dönüb iri və rahat yataq otağına keçdi, italyan mebelindən hazırlanmış sevimli çarpayısına uzandı. Beləcə, gecəni kitab əlində yuxuya verdi.
Səhər Qayanı tərk edəndə seyf qapı arxasınca örtüldü və
avtomatik kilidləndi. Onun bu biri tərəfində – şkaf olan və həmişə bağlı saxladığı otağın qapısını isə bu dəfə kilidləmədi.
Qarovulçu çıxıb gedəndən sonra buraya özündən başqa daha kimsənin ayağı dəymirdi...

***
Hünər aynabənddə yerə sərdiyi döşəyin üstündə uzanıb
həm özünü günə verir, həm də solçuluqla bağlı təzə əlinə keçən
kitabı oxuyurdu. Sarı tibb məntəqəsinə getmişdi; çirk etmiş dişinin ağrısından gecəni yata bilməmişdi.
Qara yaxınlaşıb döşəyin bir tərəfində oturdu.
- Səninlə, bir söhbətim var, Hünər.
Gözünü kitabdan ayıran gənc gülümsünüb onu kənara qoydu, yerində dirsəkləndi.
- Eşidirəm səni...
Baxışları o qədər saf və məsum idi ki, Qara özünü itirdi: bir
anlığa fikrindən daşınan kimi oldu, amma belə fürsət hər zaman da ələ düşmürdü: Sarı həkimin yanından tezliklə qayıtmayacaqdı və Qara qısa tərəddüddən sonra özünü toparladı.
- Söhbət ciddidi, üz-üzə oturmalıyıq.
Gənc çarpayısından endi. Masanın arxasına keçdilər.
- Mən sabahdan namaza başlamaq istəyirəm, Hünər. Səninlə
çoxdandı rahatlığımı əlimdən alan bir məsələni bölüşməyə ehtiyacım var. - Susdu, tərəddüd keçirdiyi hiss olunurdu. - Qarşında böyük günah işlətmişəm. Onu mənə keçməsən, ibadətimin
Tanrının mənzilində karıma gələcəyinə şəkk-şübhəm var deyə,
səninlə bu barədə danışmağa özümdə cəsarət tapa bildim. Əs-

193

lində, ibadət bəhanədi, bunu gec-tez onsuz da edəcəkdim, sadəcə namaz sürətləndirdi.
- Nə günahdı o elə, dost?
- Mənə bu cür müraciət etmə, xahiş edirəm, mən dost deyiləm, mən... - Qəhər boğazını tutdu, udqunub çətinliklə davam
etdi. - Mən əclafam!
Hünərin güldüyünü görən və ondan tamam fərqli reaksiya
gözləyən kamera yoldaşı özünü lap itirdi. Kədərlə gözlərinin
içinə baxdı.
- İndi gülürsən, amma bir azdan məni söyəcəksən, hətta ola
bilsin ki, mənə nifrət edəcəksən! - Gözlərini endirdi. - Bizi bura
gətirməmişdən qabaq qarşımızda şərt qoyulmuşdu. Bu kamerada nə danışılırsa, onu rəhbərliyə çatdırmalıyıq. Bizi həftədə iki
dəfə rəis müavini, ayda da bir dəfə mülki geyimli bir nəfərlə
görüşdürürlər. Onun kim olduğunu da heç bilmirəm. Müavin
qaba adamdı, bu biri isə çox mədəni... - Susdu. - Bizimlə ayrıayrı görüşürlər həmişə, görünür, tam etibar etmirlər. Əsasən
telefon danışıqlarına və ya həkim yanına getmək bəhanəsilə çağırılanda olur baş verir bu... Bu Sarıdan lap əvvəldən gözüm su
işməyib. - Sonuncunu həqarətlə söylədi və Hünərin çoxmənalı
gülümsədiyini görüncə pörtdü. - Demək istəyirsən ki, özün guya ondan yaxşısan... Haqlısan, mən də onun tayıyam, ikimiz
də əclafıq... Amma qərarım qətidir, bu dəfə çağıranda gedib
imtina edəcəm. Qoy neynirlər, eləsinlər. Mən daha əclaf olmaq istəmirəm...
- Dediklərini hiss etmişdim, - Hünərin sifətindən təbəssüm
çəkilsə də, səsinin mülayim tonu dəyişməmişdi, - həm öncə
həbsdə yatan dostlar xəbər göndərmişdilər ki, kamera yoldaşlarından ehtiyatlı ol. Əslində, narahat ola biləcəyim bir şey də
yox. Onsuz da burda danışdıqlarımı məhkəmədə də, telefon
danışıqlarında, bayıra ötürdüyüm yazılarda da açıq və daha
sərt bildirirəm. Ona görə, çox da narahat olma. Etirafına görə
sağ ol, amma imtina fikrini ağlından çıxar. Bu sənə baha başa
gələ bilər, bir bəhanə ilə başqa kameraya köçürüb orda çox sərt

194

cəzalandıra bilərlər. Bunlardan nə desən gözləmək olar, belə
şeyləri də bağışlamırlar. Heç mən də sənin başqa kameraya köçürülməni istəmirəm. Üz-gözümüz öyrəşib, səni aparıb yerinə
başqa bir Qaranı... - Sözü ağzında qaldı, kamera yoldaşı başını
aşağı endirəndə günahkarcasına gülümsünüb əlini onun çiyninə qoydu. - Bağışla, o mənada demək istəmirdim... yəni deməyim
odu ki, sənin yerinə başqa birisini göndərəcəklər və hələ bilmək
olmaz o kim olacaq. Sən getsən, bu mənim üçün böyük itki olar,
çünki heç nəyə baxmayaraq, səni özümə dost bilirəm. Ona görə,
get görüş, nə danışdığınızı istəsən, imkan olanda həm də mənə
deyərsən...
- Sən... - Qaranı qəhər boğdu, - sən çox yaxşı adamsan, Hünər... Səndən bir xahişim var, aramızdakı söhbəti bu bilməsin. Gözü ilə yığışdırılmamış çarpayını göstərdi.
Ad çəkilməsə də, söhbətin kimdən getdiyi aydın idi; Hünər
gülümsündü.
- Narahat olma, bilməz.
Az keçmiş, Sarı ufuldaya-ufuldaya içəri girdi...

***
Susuzluqdan yanırdı. Burada olmasının on altı, ya da on
yeddinci günü idi. Artıq dördüncü gün idi ki, dilinə həm də su
dəymirdi. Yeməksiz hələ birtəhər dözmək olurdu, amma susuzluğun yanğısı dözülməz idi.
Əvvəlki günlər möcüzə baş verəcəyi ümidilə gündə bir neçə
dəfə suyun gəlib-gəlmədiyini yoxlamaq üçün gah mətbəxə, gah
da tualetə baş çəkirdi. Kranı həmişə açıq saxlasa da, hər dəfə
onu yenidən açıb bağlayır, ürəyi bununla sakitləşmir, barmağını dəmir borunun lap içinə qədər soxurdu. Amma su gəlmirdi.
O, bu mülkün sahibini yeddi arxa dönəninə yadına gələn ən
ağır söyüşlərlə gündə bir neçə dəfə söyürdü.
Su barədə düşünməməyə çalışırdı. Amma bu lal otaqda hər
kiçicik səs, hətta çətinliklə gedib-gələn nəfəsi belə, ona suyun

195

səsini xatırladırdı. Yuxuya gedən kimi gördükləri çay, göl, şəlalə, sərin içkilər olurdu. Onlara əl uzatdıqca yoxa çıxırdılar. Bir
dəfə soyuducunu açıb buz gözündən çıxardığı mineral su şüşəsinin qapağını həyəcandan əlləri titrəyə-titrəyə açmış, onu hətta
ağzına yaxınlaşdırmış və... həzzin bir anlığında ayılmışdı. Həmin anda başını divara çırpmaq, var gücü ilə bağırmaq, hönkürüb ağlamaq istəmişdi. Amma gücü tükənmiş, batmış səsi bir
tərəfə, gözlərinin yaşı da qurumuşdu.
Gözlərini açmaq istədi, qapaqlar bir-birilərinə pərçimlənmişdilər. Təxmininə görə üçüncü gün idi ki, yataqdan qalxmırdı.
Ayaqları yadına düşdü. Onları çətinliklə də olsa dəbərdə bildi.
Yerində asta-asta, o tərəfə-bu tərəfə yırğalanmağa başladı. Başı
hərləndi. Dayandı. Birdən sidik kisəsində yanğı hiss etdi. Deyəsən, işəməyi gəlirdi. İnanmadı. Fikrini toplayıb bütün diqqətini
orada cəmləməyə çalışdı. Hə, yanılmırdı. Möçüzə kimi gəldi:
neçə gün idi ki, ağzına ümumiyyətlə maye dəymirdi, bu su hardan peyda ola bilərdi vücudunda?
“Görəsən, bu nəyə işarədi?”, - deyə yarıhuşsuz vəziyyətdə
düşündü. “Yoxsa canını tapşırmazdan öncə bədənində artıq nə
varsa, insan ondan təmizlənir ki, o dünyaya pak getsin”.
“Bu cür axmaq fikirlər ağlına hardan gəlir, ölümün o işə nə
dəxli var, təbii ehtiyacdı, hər zaman ola bilər”, - biganə-biganə
özünə etiraz etdi.
“Axmaq-axmaq sən danışırsan, üç gün dilinə su, yemək dəyməyən adamın bədənində su hardan yaransın ki?” - tənbəl-tənbəl özü öz müdafiəsinə qalxdı.
“Tanrı heç nədən var edəndi, sən onun işlərinə şübhəmi edəcəksən, miskin bəndə?! Qalx ayağa, dur get özünü boşalt... Bəlkə...”
“Bəlkə nə?”
Yarıhuşsuz vəziyyətdə qəfil ağlına gələn fikirdən tamam
ayıldı, çətinliklə də olsa, gözlərini açdı, dirçəlib qarşısında kimsə varmış kimi, onları həmin nöqtəyə zillədi. Birdən gözləri işıldadı, canına güc gəldi. Çarpayıdan enib divarları tuta-tuta mətbəxə tərəf yön aldı. Əlini masanın üstündə gəzdirdi. Kiçik bir

196

fincan əlinə keçdi. Nəsə fikirləşib onu yerinə qoydu, axtarışını
davam etdirdi, daha böyük qab tapınca onu götürüb şalvarını
aşağı şəkdi. Oradan gələn pis qoxu burnuna vurdu. Barmaqları
ilə büzüşmüş, çirkdən qabar bağlamış, üfunət iylənən ət parçasından yapışdı, onu stəkana yaxınlaşdırıb içinə tutdu və güc
verdi. Heç nə gəlmədi. Məyusluğunun hüdudu yox idi. Gücünü toplayıb cəhdini bir də təkrarladı. Ət parçası canlanan kimi
oldu, sonra içindən göynədə-göynədə nəyinsə hərəkət etdiyinin
fərqinə vardı. Nəfəsini dərib bir də və daha bərkdən gücəndi.
Budur, stəkana düşən ilk damçıların səsini eşidir. Həyəcandan
əlləri əsməyə başladı. Stəkandan iki əllə bərk-bərk yapışdı. Zəif
şırıltının səsinə ürəyi sevincdən bərkdən döyünməyə başladı.
Amma proses çox az çəkdi, şırıltı kəsildi. Barmağını stəkanın
içinə saldı; oradakı maye qabın üçdə biri qədər olardı. Yenidən
gücəndi. Bu dəfə cəhdi uğursuz oldu. Bir əli stəkandan, o biri
əlinin baş və şəhadət barmağı isə ət parçasının yuxarı hissəsindən yapışdı, barmaqlarını azca sıxıb aşağıya doğru sürüşdürdü.
Sidik borusunda qalmış son damcılar qaba düşər-düşməz onu
acgözlüklə başına çəkdi. Əvvəlcə tamı hiss etmədi, sonra birdən
ürəyi bulanmağa, ardınca bərkdən öyüməyə başladı. Özünü güclə çarpayısına çatdırdı, öyüməyi ara vermirdi. Öyüyüb-öyüyüb,
sidiyi ağzından geri qaytarması ilə süst düşdü...
Beləcə, bir saatdan çox vaxt keçdi. Əvvəlcə sol, sonra o biri
əli tərpəndi. Sağ əli saatı tapınca, barmaqları ilə əqrəbləri aradı.
Saniyəölçən qırılıb düşmüşdü; barmaqlar hissetmə qabilyyətini
itirdikləri üçün daha əvvəlki kimi ehtiyatla davrana bilmirdilər.
Çətinliklə əvvəl kiçik əqrəbi tapdı, sonra böyüyünü axtarmaq
istədi, amma fikrindən yayındı; indi saatın onun üçün heç bir
önəmi qalmamışdı. Onun vaxtı bitmək üzrə idi. Bu fikir daha
əvvəlki kimi dəhşətli gəlmədi ona. Əlinin etinasız hərəkəti ilə
cihazı itələdi; vaxtölçən taqqıltı ilə döşəməyə düşüb, yerində diyirlənib dayandı.
Çıqqıltı kəsildi və yenə huşdan getdi...

197

***
Sarı kamerada yox idi, yenə həkim adı ilə çıxmışdı.
Hünər ikinci mərtəbədəki çarpayısında dirsəklənib daha bir
kitabı başa vurmaqda idi. Qara aşağıdan yuxarı hərdən ona göz
qoyurdu. Fikir vermişdi ki, kitab oxuyanda sanki içinə girir və
orada cərəyan edən hadisələrin canlı iştirakçısına çevrilir: teztez dəyişən sifətinə - çatılan qaşlarına, büzülən dodaqlarına,
hərdən qıyılan, hərdən də geniş açılan gözlərinə, sıxılan yumruğuna, uşaqlara xas saf təbəssümünə, gərilən vücuduna baxanda
kitab qəhrəmanlarının nə vaxt qorxduğu, nə vaxt həyəcan və
məyusluq, nə vaxt isə sevinc yaşadığını hiss etmək olurdu.
“Bu cür adama necə qıymaq olar?! Əclaflar!” - deyə acı-acı
düşündü.
- Hünər, - astadan səsləndi, - gözünü kitabdan ayırdığını görüncə günahkar-günahkar davam etdi. - Bağışla, bilirəm kitabdan ayıranda heç xoşuna gəlmir, amma səninlə çox təcili və vacib bir söhbətim var.
Hünər kitabı kənara qoyub çarpayıdan endi. Qara da qalxıb,
masanın arxasında əyləşdilər.
- Buyur, Qara, - sifətində uşaq təbəssümü peyda oldu, - eşidirəm səni.
- Sənin həbsdən göndərdiyin yazılar yuxarıları möhkəm qıcıqlandırıb. Səni susdurmaq üçün təxribat hazırlayırlar, bunu
da mənim və böyük ehtimalla həm də bunun, - başı ilə boş çarpayını göstərdi, - əli ilə etmək istəyirlər.
- Nə təxribatdı ki o? - Təbəssümü sifətindən çəkilməsə də,
Hünərin narahat olduğu sezilirdi.
- Yatağından və ya paltarından narkotik ya da qadağan
olunmuş hər hansı bir şey çıxmalıdı, bıçaq da ola bilər, telefon
da, başqa bir şey də. Onu bu gün deməli idilər. Yadındadı, sragagün səninlə söhbət edəndə nəzarətçi gəlib məni həkim adı ilə
apardı, əslində, rəis müavininin qəbuluna getmişdim. Orda
dedilər mənə və möhkəm-möhkəm tapşırdılar ki, nə sən bilmə-

198

lisən, nə də Sarı, əks halda, mənim üçün çox pis ola bilər. Məni
axmaq yerinə qoyublar, elə bilirlər, bunun, - yenə də başı ilə boş
çarpayını göstərdi, - onlara çuğulluq etdiyini bilmirəm. Həkim
adı ilə yəqin bu gün də o məsələ ilə bağlı çağırıblar. Ardınca da
ola bilsin, bu gün və ya səndə şübhə yaranmasın deyə, sabah
telefona çıxanda məni də çağırıb nə etməli olduğumu deyəcəklər. Sonra da mən sənin üzünə durmalıyam. Yəqin ki, Sarıya da
eyni şey tapşırılacaq...
Susdu.
Hünər onun necə əzab çəkdiyini görürdü. Söhbətin ağırlığı
bir yana, dözülməz isti də digər tərəfdən gərginliyi daha da artırırdı. O, özünü gözləyən təhlükənin fərqində idi, amma kamera yoldaşının durumu onunkundan heç də yaxşı deyildi.
- Sən mənə görə narahat olma, onsuz da, bir şeyi etmək istəsələr, onu mütləq edəcəklər, sən razı olsan da, olmasan da. Gülümsündü. - Ona görə, sənə bir dost kimi məsləhətim, nə
deyirlər, onu da elə...
Qaranı elə bil tok vurdu, yerindən dik atıldı.
- Yox, mən bunu edə bilmərəm, Hünər! - Kamera yoldaşının
sözünü ağzında qoydu. - Qərarım da qətidi, daha belə davam
etməsini istəmirəm! Burdan çıxanda sənin, başqalarının üzünə
necə baxacam, güzgüdə özüm özümə nə üzlə baxacam, sabah
uşaqlarım xəbər tutsa, onlara nə cavab verəcəm?! Hər dəfə namazda Tanrıya üz tutanda xəcalət çəkirəm, özüm özümə nifrət
edirəm. Mən bütün həyatım boyu bu ləkə ilə yaşamaq istəmirəm, qardaş! - Susdu. Gözlərindən əzab yağırdı. - Hünər, istəyirəm sən də biləsən, mən bunları ifşa edən yazılı müraciətimi artıq vəkilimə vermişəm və xahiş etmişəm ki, onu qəzetlərdə yaysınlar.
- Vəkilin kimdi ki? - Hünər təşvişə düşmüşdü.
- Mahmud Gəraylı.
- Nəə, Mahmud Gəraylı?! - Bu dəfə də Hünər yerindən dik
atıldı. - Sən nə etmisən, Qara? Bunu necə edə bilərdin, özünü
necə bir təhlükəyə atdığını dərk edirsənmi?! Bunlar oyun qay-

199

dalarını pozanları çox sərt cəzalandırırlar, sən axı bunu bilməliydin! Sənin o vəkilin isə heç etibar ediləsi adam deyil, çox böyük
ehtimalla da onlara işləyir. Məktubunun dərc olunmayacağına
da əmin ola bilərsən. Amma onu artıq başqalarının oxumadığına mən əmin deyiləm.
- Axı o, mənə çox kömək edib.
- Eh, Qara... Çox sadəlövhsən. - Hünər acı təəssüflə başını
yellətdi.
Qara başını endirib fikrə getdi.
- Bəlkə də, bunlar hamısı məni tələyə salmaq üçün oyunmuş.
Ola bilər ki, sən haqlısan... - Başını qaldırdı, kamera yoldaşının
gözlərinə baxdı; orada qorxu yox idi. - Amma bu heç nəyi dəyişmir, Hünər. Mən bütün hallarda nəyə getdiyimi də, məni
gözləyə biləcək təhlükəni də göz önünə almışam. Səni hansı
təhlükə gözlədiyini bilə-bilə buna göz yuma, özümün də bu iyrənc prosesin iştirakçısı olmağıma razı ola bilmərəm. Bu əclaflıq
olardı mənim tərəfimdən. Sən bunu haqq etməmisən, qardaşım.
Ona görə də, qərarım qətidi, çuğul, əclaf ləkəsi ilə ömür boyu
yaşamaqdansa, ölmək daha yaxşıdı.
- Nə vaxt vermisən məktubu vəkilə?
- Dünən axşam görüşəndə.
Hünər qalxıb otaqda var-gəl etməyə başladı; o, əsəbiləşəndə
belə edirdi. Qara ona yaxınlaşıb əlini çiyninə qoydu.
- Hər şey yaxşı olacaq, Hünər. Mən hər varianta hazıram,
hətta ən ağır işgəncələrə belə. Sənin sözlərini hələ də unutmamışam, ən qorxulusu birinci dəfə olur, sonra ağrıya öyrəşirsən
və qorxu da yox olur.
- Səni qorxutmaq istəmirəm, amma ondan da pisi ola bilər...
- Hünər gözlərini yayındırdı.
- Ona da hazıram, - gülümsündü, - səninlə bir yerdə olandan
daha ölümdən də qorxmuram. Bir də ki, Tanrı verən canı, o özü
istəməsə, heç kim ala bilməz... Səndən bir xahişim var, amma
söz ver ki, onu yerinə yetirəcəksən.
- De. - Səs güclə çıxdı.

200

- Söz ver, sonra. - Qara əl çəkmədi.
Hünərin uzunsov daz başı, - azadlıqda uzun saç və saqqal
saxlayan solçu gənc burada saqqalına toxunmayıb başını lezva
ilə təmizə çıxarmışdı, - asta-asta qalxdı, sifətində xəfif təbəssüm
peyda oldu.
- De görüm nə deyirsən, söz verirəm.
Qaranın üzü güldü. Yenidən masanın arxasına keçdilər.
- Çox sağ ol, Hünər, sən əsl dostsan. Birdən mənim başıma
bir iş gəlsə... Nə dediyimi anlayırsan yəqin... sən danışmayacaqsan! Mən heç bir halda mənə görə sənin özünü təhlükəyə atmağını istəmirəm. Eşidirsən məni, nə baş verməyindən asılı olmayaraq susacaqsan. Sən mənə söz vermisən! Bunu da eşit və bil,
mənim heç bir halda intihar etmək fikrim yoxdu. Yadda saxla,
heç bir halda! Mənə bir şey olsa, bil ki, bu, intihar deyil... Azadlığa çıxanda hər şeyi danışarsan. Eşidirsən, qardaş, ancaq bayırda olanda! Bir də ki... - Susdu. Daha nəsə vacib bir şey demək
istədiyi hiss olunurdu; bunun onun üçün necə ağrılı olduğu sifətinin əzablarını üzə verən cizgilərindən görünürdü. Nəhayət,
çətinliyi adladı. - Mənim kənddə yaşlı bir anam var, - səsi titrədi, - əgər burda başıma bir iş gəlsə, imkanın olsa, vaxt tapıb ona
baş çəkərsən və deyərsən ki, mənə görə üzülməsin, yoxsa oralarda rahat ola bilmərəm. Hə, bir də deyərsən ki, mən ona yaxşı
oğulluq edə bilmədim, amma onu çox sevirdim... Hamıdan çox!
Araya sükut çökdü. Hünər, başı əlləri arasında yerindəcə quruyub qalmışdı. Qara qalxıb aynəbəndə keçdi; görünür, göz
yaşlarını kamera yoldaşının görməsini istəmirdi.
Sakitliyi dəmir qapının şaqqıltısı pozdu. İçəri girəndə bir
qayda olaraq otaqdakılarla hal-əhval tutan gülərüz nəzarətçi bu
dəfə xəbəri salamsız-kəlamsız verdi:
- Dustaq Qara Bəkirov, şey-şüylərini yığışdır, başqa kameraya köçürsən!
- Nədən, nəzarətçi? - Gözlənilməz xəbərdən şoka düşmüş məhbuslardan ilk Hünər özünə gəldi.
- Əmr belədi!

201

Cavabının təhəri və tonundan gələnin bundan artıq danışmaq fikri olmadığı aydın görünürdü. Hünər yenə nəsə demək
istəyirdi ki, Qara dinməzcə əlini onun çiyninə qoyub gülümsündü; beləcə, iki cüt göz səssizcə baxışdılar, danışdılar və nə
qədər çətin olsa da, sonda anlaşdılar. Qara qalxıb əşyalarını paketlərə yığmağa başladı. Bu işi elə ağır-ağır görürdü ki, elə bil
dar ağacına yollanırdı.
Nəzarətçi qapının ağzında durub gözləyirdi. Köç edən dustaq işini bitirib, məyus halda divara söykənib nə baş verdiyini
anlamağa çalışan kamera yoldaşına yaxınlaşdı.
- Sağlıqla qal, Hünər, - sifətindən xəfif təbəssüm keçdi. - Mənə
verdiyin söz də yadından çıxmasın. Qucaqlaşıb, əşyalarını da götürüb nəzarətçinin ardınca otağı tərk etdi.
Həmin gün Sarı gec qayıtdı. Qaranı soruşdu. Başqa kameraya köçürüldüyü cavabını alıb əlavə sual vermədi; Hünərin danışmaq həvəsi olmadığını görmək çətin deyildi.
Ertəsi gün Qaranın təkadamlıq kameraya köçürüldüyü, üç
gün sonra isə intihar etdiyi xəbəri yayıldı. Ölümündən öncə
məktub yazdığı, onu bu addımı atmağa sövq edən səbəb kimi
“həyatda yaşamağın mənasını itirdiyini” qeyd etdiyi bildirilirdi. Ölüm faktı ilə bağlı cinayət işi açan, iki ay sonra işə kriminal
olmaması səbəbilə ona xitam verən prokurorluğun rəsmi açıqlamasında məktubun mərhumun öz xəttilə yazıldığının ekspert
rəyi ilə təsdiqləndiyi xüsusi vurğulanırdı...
Qara getdikdən bir həftə sonra Sarını da başqa kameraya köçürdülər və iki ay sonra o, əfvə düşdü.
Azadlığa çıxmasından az keçmiş xəbər yayıldı ki, Almaniyada özünə vəkil tutub və keçmiş həyat yoldaşına qarşı məhkəmə
işi açıb. Sən demə, Sarı həbsdə olanda Klara adlı qızları dünyaya gəlibmiş; uşağın dörd aylığında Anna nüfuzlu qəzetlərdən
birində işə düzəlib və tez-tez xəbər ardınca qaynar nöqtələrə səfərə yollandığı üçün qıza valideynləri baxmalı olur. Sarı alman
vəkili vasitəsilə Annanın işi ilə bağlı uşağa yetərincə diqqət ayıra bilmədiyini, qızının Azərbaycanda və atasının yanında daha

202

xoşbəxt böyüyə biləcəyini vurğulamaqla, ona verilməsini tələb
edib; alman məhkəmələri tələbi əsaslı saymayaraq rədd ediblər.
Həmin dövrdə Sarının yerli mediaya verdiyi çoxsaylı müsahibələrdə Almaniyada yaşadığı dövrdə bu ölkənin məhkəmələrində, həmçinin insan haqları və digər sahələrdə həm özünün
rastlaşdığı, həm də başqalarından eşitdiyi qanunsuzluqlar barədə xeyli məlumatlar getdi. Türkiyədəki Ana Yasa dəyişiklikləri
ilə bağlı həmin ölkənin hakim partiyasının Almaniyada öz vətəndaşları və seçiciləri üçün keçirmək istədiyi toplantıya rədd
cavabının verilməsini isə Avropada getdikcə güclənən islamafobiya, millətçilik və irqçiliyin təzahürü, demokratiya və insan
haqlarının isə iflası kimi qələmə vermişdi.
Bir müddət sonra isə daha bir xəbər yayıldı ki, keçmiş dustaq şəhərdə bahalı maşında gəzir, mərkəzdə komfortabelli bir
ofis icarəyə götürüb, üç dildə yayılan xəbər saytı açıb və tez-tez
də Almaniyaya, Qərb demokratiyasına döşəyir...

***
Mahmud məclisdən çıxanda çox gec idi. Ayaq üstə güclə dururdu. Maşınının xırda-para problemləri var idi, usta yanına
aparmağa vaxt tapa bilmirdi. Səfərə yollanmağı ilə əlinə yaxşı
fürsət düşmüşdü, günorta aparıb tanış ustalardan birinin yanına qoydu; o da qayıdan kimi götürə biləcəyini söz verdi.
Maşınsız olmasına narahat deyildi, belə yerlərdə taksilər səhərə qədər keşik çəkirdilər. Düşündüyü kimi də oldu, yolun qırağında bir neçə taksi dayanıb müştəri gözləyirdi. Bir anlığa hara gedəcəyini fikirləşdi. Sabah iş günü deyildi, birisigün tezdən
iki həftəlik Bodruma yola düşürdü. İşdə, dost-tanışa xəbərdarlıq etmişdi ki, həmin arada kimsə onu aramasın, telefonları sönülü olacaq. Çox yorulmuşdu, bir müddət işdən-gücdən, gündəlik qayğılardan uzaq olmaq istəyirdi. Səfər öncəsi dincəlmək,
ağır iş həftəsinin yorğunluğunu çıxarmaq üçün sakit, insanlardan, səs-küydən kənar bir guşəyə ehtiyacı vardı. Həm də, mər-

203

kəzdə hava çox bürkülü idi, nəfəs almaq olmurdu. Belə yeyibiçməkdən sonra əsl dağ havasının yeri vardı. Çox fikirləşmədən
getmək qərarını verdi.
Yaxınlıqda dayanmış taksilərdən birinə yaxınlaşıb ünvanı
dedi; iki saatlıq yoldu, bir hissəsi dağlıq ərazidən keçirdi. Sürücü əvvəlcə tərəddüd etdi, amma təklif olunan məbləği eşitcək
razılıq verdi. Maşına oturanda vaxtı öyrənmək üçün telefonuna
baxdı, gecə biri keçmişdi. Gözü batareyasının enerji göstəricisinə sataşdı, bitmək üzrəydi.
...Sürücü haylayanda yuxunun ağuşunda idi.
Maşını yola salıb, üç adam böyu hündürlüyündə hasarın darvazasına yaxınlaşdı. Gözləri dumanlı idi, başı da bərk ağrıyırdı.
“Yəqin, yenə təzyiqim qalxıb. Ha deyirəm içmə bu zəhrimarı, xeyri yoxdu, gərək, beyninə qan vursun, onda ağlın bəlkə başına gələ!”
Hər dəfə bu kökə düşəndə olduğu kimi, özünü söyə-söyə
qapını açıb həyətə girdi. Səndələyə-səndələyə evə tərəf addımladı. Yaxınlaşanda qarovulçunu səslədi, hay verən olmadı. Ötən
gəlişində onu qovduğunu xatırladı; axır vaxtlar yaddaşında da
problemlər yaranmışdı.
Evin qapısını çətinliklə açdı, əlləri əsir, barmaqları sözünə qulaq asmırdı. Başının ağrısı daha da güclənmişdi. İçəri girib qapını ardınca çəkdi. Dəmir qapı avtomatik kilidlənəndə ona çatdı
ki, açarı o üzdə qapının üstündə qoyub. Əvvəl narahat oldu,
amma Qayada ehtiyat açarın olduğunu xatırlayanda sakitləşdi.
İşığı yandırdı. Gözlərini alan duman getdikcə artırdı. Təcili
həkimə zəng etmək lazım idi. Yox, bu gün ona it hürmüşdü: telefonu işləmirdi, batareyasının enerjisi tamam tükənmişdi. Qayada ehtiyat əl telefonu, həm də bir neçə nömrəli xətli telefon
vardı, özünü tez ora çatdırıb zəng etmək qalırdı.
Durumu heç ürəyincə deyildi, gəlməyinə də çox peşmandı.
“Mərkəzdə olsaydım, beşcə dəqiqəyə həkimlər tökülüşüb
gəlmişdilər.”
Taksini buraxdığına da heyifsləndi. Divardan tutub irəlilə-

204

məyə başladı. Başı kimi əl-ayağı da daha sözünə qulaq asmırdı.
İndi yeganə istəyi tez Qayaya yetişməkdi. Çətinliklə də olsa, həmin otağa çatdı, budur, gözlərini duman tutsa da, kitab şkafını
görə bilir. Daha bir neçə addım atdı. Bu da o – İdiot!
Əlini qalın kitaba tərəf uzatdı, ev başına hərlənməyə başladı,
tir-tap yerə sərələndi...

***
Göz qapaqları ağırlaşmışdı, onları yerindən tərpətmək getdikcə daha çətin olurdu. Gücünü toplayıb bəlkə də sonuncu dəfə işıq görəcəyi ümidilə onları çətinliklə araladı. Gözlər yenə
onu məyus etdi: hər tərəf zülmət içindəydi. Qapaqlar ağır-ağır
yerlərinə qayıtdılar və yenidən xatirələr onu caynağına aldı.
Onlarda nə vardısa, dəmir çarpayıda uzanmış, it iyi verən bu
adamı haldan-hala salırdı: gah çırpınır, gah fısıldayır, gah gərilir, gah büzüşür, gah da can verirmiş kimi ağır-ağır nəfəs alırdı.
Arada qırıq-qırıq sözlər deyir, adlar çəkir, qışqırır, içində sanki
Şeytanla müharibəyə giribmiş kimi tez-tez Tanrını köməyə çağırırdı. Yerində çabalaya-çabalaya başını, əl-qolunu dəli kimi orabura yellədirdi və birdən süst düşdü.
Bir neçə dəqiqə beləcə sakit uzandı. Sonra bəbəkləri açıldı,
heydən düşmüş iki göz məchul nöqtəyə dikilib dondu. Daha
bir neçə dəqiqə keçdi. Sifətinin ölmüş əzələləri tədricən dirilməyə başladı, donuq gözləri hərəkətə gəldi.
“Zara... O orda... Tanrım, keç günahımdan!”
Son sözlər ağzından çıxar-çıxmaz öncə əlləri, sonra ayaqları,
ardınca bütün bədəni hərəkətə keçdi. Çevrildi, çarpayıdan enmək istəyirdi, amma özünü saxlaya bilməyib tappıltı ilə taxta
döşəməyə dəydi. Ufuldamadı, üz-gözünü də turşutmadı, sifətindəki işıq da yox olmadı, sürünə-sürünə dəhlizə çıxdı. Bir neçə dəqiqə öncə ölümün pəncəsində can verən adama sanki ikinci güc gəlmişdi.
Əzrayıldan qaçırmış kimi geriyə baxmadan var gücü ilə irəli

205

dartınırdı. Dəhlizi yarıya vuranda dayanıb azacıq nəfəsini dərdi.
Bütün paltarı, bədəni sidik və nəcis iyi verirdi. “Su!” - deyə tez-tez
təkrarlayırdı.
Otağa çatanda gücü tamam tükənmişdi, qolları və ayaqları
daha sözünə qulaq asmırdılar. Amma üzündəki ümid işartılı o
qəribə ifadə hələ də çəkilməmişdi.
Çətinliklə kitab şkafına çatdı, nəfəsini dərib dirsəkləndi, sağ
əlini aşağı rəfdəki kitablara doğru apardı. Barmaqları qalın cildli iri kitabın üzərində dayandı. Onu kənara itələyib arxasındakı
gizli düyməni tapdı, son gücünü toplayıb onu basdı.
Şkaf yerindən tərpənəndə heysiz bədəni yerə sərildi...

SON
İki gün sonra polislər axşam üfunət qoxuyan evə daxil olanda saat 7.18 idi. Yataq otağının döşəməsində düşüb qalmış saatın əqrəbləri 15.53-ü göstərirdilər.
Meyiti kitab şkafının yanında aşkarladılar. Gizli seyf qapısı
rolunu oynayan və yarıya qədər açılmış şkafın o tərəfindəki
mənzərə hamını şoka saldı. Bahalı çılçıraqlar, par-par parıldayan mebellər, cakuzilər, basseyn, brend markalardan olan içkilər və siqarlar, içərisi hər cür nemətlərlə dolu olan soyuducu...
Zalda iri bir monitor yerləşdirilmişdi. Orada həm şkafın o,
həm də bu tərəfindəki bütün otaqlar, otaqlardan birində isə kitab şkafının yanında uzanmış cansız insan bədəni görünürdü.
Qayadakı iri zalda yerləşdirilmiş iş masasının yanında büllur kimi parıldayan kiçik hovuz, onun lap yaxınlıqda isə iri dibçəkdə əkilmiş qollu-budaqlı, yamyaşıl dekorativ bir ağac göz
oxşayırdı. Qayanın yuxarı hissəsində kiçik çatdan süzülən göz
yaşı kimi duru damcılar saxsı küpə tökülür, orada quraşdırılmış süzgəcdən keçib hovuza axırdı. Ağacın küpə tərəf uzanan
budaqlarından birindən iri bir qəfəs asılmışdı. Dolub-daşan
küplə qəfəsin arasındakı məsafə üç barmaq ölçüsündə ola, ya
olmayaydı.

206

Qəfəsin telləri arasından başını bayıra çıxarmış və dimdiyi
suya tərəf uzanmış halda canını tapşırmış bir quş eləcə quruyub
qalmışdı...
Ertəsi gün rəsmi qurumların nekroloqu yayıldı.
“...Ölkənin tanınmış vəkillərindən biri Mahmud Gəraylı dünən ona məxsus olan mənzillərdən birində ölmüş vəziyyətdə
aşkar edilib. Həkimlərin verdiyi rəyə görə, ölümə səbəb yüksək
təzyiq nəticəsində beyninə qan sızması olub. Mahmud Gəraylının işıqlı xatirəsi onu sevənlərin qəlbində əbədi yaşayacaq.”
Bir ay sonra mətbuatda ciddi səs-küyə səbəb olan böyük bir
yazı getdi. Məqaləni Mahmud Gəraylının meyiti tapılan gün,
özünü onun yaxın tanışı kimi təqdim edib polislərlə birgə Qayaya girə bilmiş bir araşdırmaçı jurnalist qələmə almışdı.
Yazı Afrikadakı terrorçu qruplardan birinin girovluğundan
sağ çıxmış şəxsdən, zoomağaza sahibindən və xaricdə sığınacaq
almış Lalə adlı bir xanımdan alınmış müsahibələrin üzərində
qurulmuşdu. Səhifədə iki şəkil yer almışdı: biri yaxınları ilə birgə təbiətin qoynunda gülümsəyən qız uşağının əlində xoşbəxtcəsinə qanad çalan tutuquşunun, o biri isə sir-sifətini tük basmış, üst-başı nəcisə bulaşmış orta yaşlı kor bir kişinin yerdə
uzanılı halda şəkli idi. Məqaləyə “Əclafın ölümü” adı verilmişdi, müəllifi isə Süsəndi.
...Zaranı isə, Çimnazın terrorçuların əlindən sağ qurtara bilmiş əmisi, sevimli qardaşı qızının kiçik məzarının ayaq tərəfində basdırdı...


Ön söz
Bu əsərin gücü təkcə bədiiliyində, janr qəliblərinə
etinasızlığında deyil, cəmiyyətə verdiyi pozitiv mesajlardadır.
Çağdaş ədəbiyyatın utilitar qayğılarını vecinə almamaq, hər hansı
mükafata, fəxri ada meydan oxumaqdır “Meydan”ın mahiyyəti.
Bu “Meydan” həqiqət Meydanı, cəsarət Meydanı, insanlıq
Meydanı, ancaq və ancaq sabaha çıxışı olan Meydandır. Buradakı
yüksək tribunaya fəxri ad dilənçilərini buraxmırlar. Bu tribuna
həqiqət tribunasıdır, toplumun problemlərini bütün çılpaqlığı ilə
onun müəlliflərinin gözünə soxan kürsüdür.
Müəllif sanki toplumun az qala bütün problemlərini ortaya
qoymaq, onlara öz prizmasından yanaşmaq, oxucuda bütün
bunlara reaksiya doğurmaq iddiasındadır. Hər halda əsərin ədəbi
dəyərini üstələyən məqsəd, cəmiyyəti tərpətmək, pozitiv bəşəri
axara yönləndirmək istəyi daha qabarıq şəkildə gözə dəyir.
Əsərin başlanğıcında bir qədər uzun məişət təsvirləri sonrakı
hissələrin ciddi axarında özünü doğruldur. Bəlli olur ki, bu,
müəllifin bilərəkdən yararlandığı vasitədir – yaşadığımız ölkə
əksər məqamlarda xəstəliklərlə, ədalətsizliklə, qurbanlığa
məhkumluqla çarpışmalı olan çirkli mühiti xatırladır. Biz bu
mühitə dözürük, burada yaşayır, burada da ölüb gedirik.
Xoruz döyüşləri, şəhər merinin orada iştirakı, aparıcının merə
ikrah doğuran tərifləri və onun reaksiyası ölkə televiziyalarında
hər gün gördüyümüz rəzalətlərin adi təsviridi. Bura da meydandı
– problemlərini arsızlıqla və ya bilərəkdən bir müddət unutmaq
istəyənlərin, fürsətcillərin, yaltaqların, sadə adamların meydanı.
Bu meydan hər an Meydana çevrilə bilər. Bu potensial toplumun
içində yaşadığı sosial priblemlərdən qaynaqlanır. Tribunadan
xalqa yuxarıdan baxmaq, həqarət, əbədiyyət xülyaları təhlükəlidir.
Meydan azərbaycanlı təfəkküründə daha çox Azadlıq Meydanı
ilə assosiasiya doğurur. Lakin bu Meydan zaman-zaman xalqsız
ziyalıların, hakimiyyətin, müxalifətin, psevdoqəhrəmanların əli ilə
meydana çevrilib. Əsərdəki xoruz döyüşü meydanı həm də bu
gerçəkliyə işarədir.

3

Dünənədək başqalarından ciddi şəkildə fərqlənməyən hakimin
qəfil bəyanatı, həbsdə olarkən evini satdırıb ədalətsiz
cəzalandırdığı adamların ailəsinə yardım etməsi, xaricdən gəlmiş,
vaxtilə Azərbaycanda özbaşınalıqlarla, işgəncələrlə üzləşmiş
adamın onun barəsində ədalətli hökm çıxarmış hakimin evini alıb
ailəsinə bağışlaması, hakim qızının hicab demarşı, varlı qızının
tərbiyə olunduğu mühitə uyğun gəlməyən təfəkkür və
düşüncələri oxucuya fantaziya kimi görünə bilər. Lakin bütün
bunlar müəllifin sadəcə arzuları deyil, bundan da artıq cəmiyyətə
mesajlarıdır – normal hakim belə olmalıdır, normal gənclik belə
düşünməlidir, normal toplum belə hərəkətlərə fantaziya kimi
deyil, hər gün gördüyü gerçəklik kimi yanaşmalıdır. İnsanlıq belə
olur. İnsanlıq kiməsə sədəqə vermək, ölkənin sərvətlərini talayıb
hansısa kənddə bağça tikdirmək, bunu xalqa atalıq-analıq qayğısı
kimi sırımaq deyil. İnsanlıq sadəcə insansevərlikdir, insana
qarşılıqsız yaxşılıqdır, insanlığa insan kimi xidmətdir.
Romanın qəhrəmanı “endikcə ucalan, ucaldıqca enən ədalət”
təmsilçilərindən biridir. Ona hər gün, istənilən məhkəmə
binasında rast gələ bilərsiniz. Lakin skeptik oxucunun romanın
ruhuna uyuşmayan qənaətində də bir həqiqət var – Azərbaycanın
ədalət törədiciləri içərisində məcbur edildiyi rəzalətə etiraz edən
bir nəfərə də rast gəlinməyib. Müəllifin qəhrəmanını
kolleqalarından fərqləndirən elə məhz bu rəzalətə etiraz ilkinliyi,
yeganə ləyaqətli seçim sahibi olmasıdır. Bu yol alçaldılmış
karyerist ordusuna dirənsə də, onun davamı mütləq olacaq,
olmalıdır, olmaya bilməz. Həyat bu günlə qurtarmır.
Ənnağı Hacıbəyli

4

Nərgiz Yaqublunun
əziz xatirəsinə
ithaf olunur

- Ay qız, Sara, dursana, yenə dərsə gecikəssən! Qız uşağı da
bu qədər yatar?! - Ana səsini başına atdı.
- Durmuşam, ana, gəlirəm. - Qızın yuxulu səsi gəldi.
Azca keçmiş oğlunu səslədi.
- Nihad, oğul, sən də dur. - Səsin tonu əvvəlkindən xeyli
yumşaqdı. - Yeməyə də bir şeyimiz yoxdu, gəl, o fərələrdən birini tutaq kəs.
- Atam niyə kəsmir ki?! - Hələ də yatağından qalxmamış
oğul yerindən narazı-narazı donquldandı.
- Bilmirsən ki, atan kəsmir?! - Ananı cin vurdu. - Deyir əlim
gəlmir də, neyniyim, vurum öldürüm?! Ötən dəfə sən yoxuydun, yalvar-yaxar birtəhər razı sala bildim, o qədər deyindi ki,
mən də bezdim, toyuq da. Axırda əlindən alıb, aparıb qonşunun oğluna kəsdirdim.
- Bu evdə hamı mərhəmətli çıxıb! Yaxşı qaz tapmısız da, vallah! Mənlik deyil, ərinə de, qoy kəssin!
- Bu nə danışıqdı ə, köpəyoğlu?! Düş, o toyuğu kəs! - Atanın
qəzəbli səsi gəldi.
Amma bu səsdəki qəzəbin nə vaxt gerçək, nə vaxt da saxta
olduğunu evdə hər kəs bildiyi üçün, oğulun heç tükü də tərpənmədi.
- Bu evdə toyuq əti yeyən tək mənəm ki?! Nə yeyirəm, nə də
kəsirəm, kim yeyirsə o da kəssin! - Cavabın tonu eyni, qazı isə
hələ, bəlkə, bir az da artıqdı.
5

- Belə də dərd olar?! Evdə iki kişi ola-ola mən gedib qonşunun kişisinə necə deyim ki, al bu toyuğu kəs?! Deməzlər ki,
evindəki erkəklərə nə gəlib, bizim yanımıza gəlmisən! Vallah,
mən kəsərdim, amma mənim... Gül kimi ağzımı açdırmayın da
səhər tezdən, qonşular da eşidir, biriniz durun gəlin! Bir azdan
ağzınızı açıb məndən ət yeməyi istəyəcəksiz! - Ana da səsinin
tonunu qaldırdı.
- Yaxşı da oğul, sən öz canın dur gəl, yoxsa ananın səsinə indi bütün məhəllə bura yığışacaq. - Ata şirin dilini işə saldı.
- Keçəl suya getməz! Mən kəsim, sən də sonra deyəsən ki,
“sən çox qəddarsan, oğul”! Kəsmirəm, get özün kəs! - Oğul dirəndi.
- Söz verirəm, bundan sonra heç ağzımı da açmayacam. Xahiş edirəm, gəl o fərəni kəs. - Ata əl çəkmədi.
Əvvəlcə çarpayının cırıltısı, ardınca da donqultu eşidildi.
- Sizin əlinizdən bir gün başımı götürüb bu evdən gedəcəm.
Bir neçə dəqiqədən sonra ağ fərənin çığırtısı həyəti başına
götürdü. Az keçmiş ata da eşiyə çıxdı.
Ana əlindəki bıçağı oğluna uzadıb, onu cırnatmamaq üçün
səsinə mümkün qədər yumşaq ton verdi:
- Nihad, sən öz canın, ehtiyatla kəs ki, qanı şalvarına sıçramasın. Yumaqla getmir, hər dəfə nə qədər əziyyət çəkirəm. Bismillah deməyi də yaddan çıxarma.
Oğul anasına tərs-tərs baxıb hirslə bıçağı aldı, hələ də çığırtısı kəsilməyən fərəni ayaqları altına almağıyla boğazını üzməyi
bir oldu.
Qıraqdan durub bu səhnəyə tamaşa edən ata:
- Çox qəddarsan, oğul, - deyib üzünü çevirdi, asta addımlarla bağa tərəf yollandı. Çiyinlərində deşici baxışları hiss edirdi.
Ürəyində gülə-gülə, arxaya baxmadan ötkəm səslə əlavə etdi: Toyuğun başını həyətdə saxlamayın, pişiklər dadanır. İtlərə
atın, yəqin, qan iyi artıq burunlarına dəyib, qapının ağzında
marıtlayıblar.
- Fikir vermə, ona, - ana hələ də atasının ardınca acıqla ba6

xan oğula dil tökdü, - eybi yox, gələn dəfə divara dırmaşsa da,
ona kəsdirəcəm. Hünəri var kəsməsin, gör, bu bıçağı onun qarnına soxuram ya yox!
- Mən bilmirəm, bura evdi, yoxsa qəssabxana?! Səhər tezdən
nə baş verib yenə, hamı bir-birini asıb-kəsir?! - Bayaqdan ikinci
mərtəbənin pəncərəsindən xəlvəti boylanıb eşidib-gördüklərinə
uğunub gedən qızın “acıqlı” səsi gəldi.
Bir anın içindəcə hamının çöhrəsinə təbəssüm qondu.
- Xanım qız, bəlkə, sən də düşəsən aşağı. Yerini də yığışdırsan, pis olmaz... - Üzündən təbəssümü hələ də çəkilməyən ana
altdan yuxarı səsləndi.
- Sübh tezdən nə qaçaqaç idi ki, ay ana? Az qalmışdı kişinlə
də məni qanlı-bıçaq edəcəkdin, - oğul yenidən sifətinə ciddi
görkəm verməyə çalışdı. - Elə şirin yuxu görürdüm, - gözləri
axıb getdi, özü də hayıl-mayıl oldu, - beş-on dəqiqə də səbr eləsəydin, su pərisi kimi elə bir qəşəng gəlinin olacaqdı ki...
- Nə sübh tezdən, a bala?! Saat doqquzun yarısıdı ey, yarım
saatdan sonra çıxmalısız. Beş-on dəqiqəyə himə gələn gəlinsə
mənə gərək deyil. Bir də ki, pərini neynirəm, ağıllı, ədəbli-ərkanlı, əsas da təmizkar olsun. Odey, yuxarıda birisi var, utanmasa, batırıb elə üstündə də oturar...
Ananın sözü ağzında qaldı.
- Qaqaş, su pərisi anamlıq deyil, ona qabyuyan lazımdı...
- Zəhra, bu quşları niyə bu qəfəsə salmısan? - Həyətin o başından gələn narazı səs qızın da sözünü ağzında qoydu.
- Balalar hələ körpədilər, qurd-quşa yem olarlar, - Zəhra
özünə haqq qazandıraraq ərinə tərəf getdi. - Qoy bir özlərinə
gəlsinlər, həyət onlar üçün hələ tezdi...
İki addım uzunluğu və bir ayaq hündürlüyü olan bu yeri
Zəhranın minnət-xahişilə oğlu dünən ona baş çəkməyə gələn
dostu Səmədlə birgə həyətdəki köhnə taxta-tuxtadan düzəldib,
ətrafını da torla hörmüşdülər. Anadan olandan azadlığa öyrəşmiş balalar təzə yerlərindən o qədər də məmnun görünmürdülər. Torun alt hissəsindəki kiçik yırtıqlardan elə hey çölə can
7

atırdılar. Hərdən hansısa biri sivişib çıxanda kəkillinin hay-həşiri aləmi götürürdü.
Kəkilli lal ördəyin altı balasından biriydi. Başında kəkili olan
tək o idi deyə, adı da “kəkilli” qaldı. O birilərdən bir fərqi də
vardı: bütün balalar lal çıxmışdı, onunsa səsi yerindəydi. Çox
çəlimsizdi, burnunun suyu da kəsilmirdi. Zəhra onu görcək dodağını büzüb “bu sağ qalmaz, tezliklə ölər”, - demişdi. Ərinin
cavabı orjinal olmuşdu: “İnşallah ölməz, niyyət edirəm, ölməyib sağ qalsa, bu dünyadan öz əcəlilə köçəcək”. Tale elə gətirdi
ki, o biri balaların hamısı bir-bir xəstələnib öldülər, kəkilli isə
sağ qaldı. Yaman qarınquluydu, çinədanı bir balaca boşalan kimi fasilə vermədən vaqqıldayırdı, səsi də Zəhranın başına düşürdü. Bu şüvənliyinə görə acığı gəlirdi kəkillidən. Ona qalsaydı, çoxdan kəsdirib plovaltı edərdi. Amma hər dəfə bu məsələ
gündəmə gələndə əri “kişinin sözü bir olar”, - deyib təhlükəni
kəkillidən sovuşdururdu.
Mehman qəfəsin simlərdən hörülmüş kiçik qapısını açan kimi kəkilli özünü bayıra atdı. Balaları da yıxılıb-durub yüyürərək ardınca çıxdılar. Ayaqları qəfəsdən çölə dəyən kimi, acgözlüklə sübh küləyinin ağacdan yerə tökdüyü tutlara girişdilər.
- Dağ boyda anaları yanındadı, onun qorxusundan kimsə
balalara yaxın durmağa cəsarət etməz. Sən öz canın, onları bura
salma, qoy azad böyüsünlər. Heyvanları qəfəsdə görəndə ürəyim sıxılır.
- Ay kişi, bunlar hələ körpədilər, tutu yeyib qarınları gedəcək. Həm də həyətdə siçovul peyda olub, xəbərimiz olmaz, balaları aparar. Niyə həmişə öz bildiyini edirsən, niyə axı həmişə
sən deyən olmalıdı?!
- Kəkilli imkan verməz balalarına kimsə pis gözlə baxsın.
Gör necə sevinirlər. Azadlığın yerini heç nə verə bilməz, Zəhra!
- Arvadını yola gətirmək, həm də könlünü almaq üçün şirin dilini işə salan ər quşlar üçün düzəltdiyi kiçik hovuza bir-iki vedrə su tökdü.
Kəkilli vaqqıldaya-vaqqıldaya yaxınlaşıb yuyunmağa başla8

dı. Balaları da cükküldəyə-cükküldəyə onun ardınca suya girdilər. Başlarını suya soxub-çıxarır, oynaşır, hərdən də çıxıb, yerə tökülmüş xar tutlardan yeyib yenidən analarının yanına dönürdülər.
- Sən boyda kişi gör nəyə tamaşa edirsən də! - Zəhra qıraqda
dayanıb bu mənzərəyə maraqla tamaşa edən ərinə başını buladı.
...Ərilə bu cür atmacalı zarafatları gənclik illərindən qalmaydı. Yadına Sara ilə Nihadın uşaqlığı düşdü. Uşaqlar “ata, hoş ol
da!” - deyə tez-tez yapışıb kişidən əl çəkməzdilər. O da tənbəllik etməyib əllərini, dizlərini yerə qoyub, uşaqları belinə mindirib "hoşa, hoşa" çığırtısı altında evi gəzdirirdi. “Hoş” sürətini
bir az artıran kimi uşaqların qorxudan qışqırığı aləmi götürürdü. Zəhra da qıraqda durub hay-küyləri evi götürmüş atayla
balalarının çıxardığı oyuna baxıb deyinirdi: "Mənim hakimimə
bax da! Camaat elə bilir bu ciddi adamdı, day demirlər ki, "hoş"
olub uşaqları belində gəzdirir.” Bu danlaqlar heç birinin vecinə
olmazdı...
O günlərdən sifətinə xəfif təbəssüm qondu.
- Gəl, ay kişi, bunlar yeyib qarınları doyub, sənin balalarınsa
acdılar. Bir azdan işə gedəcəksən, sən də gəl çörəyini ye.
- Baş üstə, Zəhra xanım, sənin sözün mənim üçün qanundu,
- Mehman arvadının qoluna girdi.
- Hə də, nə vaxt sərf edir, qanun olur, sərf etməyəndə də
milçək vızıltısı.
Gülə-gülə yemək otağına keçdilər.
Bayaqdan deyib gülüşən bacı-qardaş ər-arvadı görcək səslərini kəsib qaşqabaq tökdülər. Nihad gələnləri tərs-tərs süzüb
üzünü bacısına tutdu:
- Heç özlərindən xəbərləri var ki, səsləri aləmi götürüb! Bunlar orda bir-birilərini qırırlar, burda da balaları acından qırılır!
- Leyli-Məcnunla işin yoxdu, qaqa, söyüşərlər də, sevişərlər
də! Təki axırda eşq-məhəbbət qalib gəlsin, biz ac qalsaq da olar!
- Sara da bir tərəfdən mız qoydu.
9

Gülüşdülər. Beləcə, deyə-deyə, gülə-gülə səhər yeməyini başa vurub hərə öz işinin dalınca getdi: Nihadla Sara universitetə
dərsə, Mehmansa məhkəməyə işə yollandı. Tək Zəhradən başqa. Onun iş yeri bu ev idi.
***
Zəhra özündən səkkiz yaş böyük əri ilə xəstəxanada tanış olmuşdu. Kor bağırsağından əməliyyata hazırlaşan gələcək əri ilə
öd kisəsində problemi olan atası bir palatada qalırdılar. Artıq
ikinci gəlişində saçlarını dən almış bu adamın onu gözaltı süzdüyünü hiss etmişdi. Amma ilk baxışdan quşu qonmamışdı
ona, quru və özündənrazı birisi təsiri bağışlamışdı, həm də yaşlı dəymişdi gözünə.
O arada Zəhra universitetə sənəd verməyə hazırlaşırdı, fikri
atası kimi müəllim olmaqdı. Ədəbiyyatı da çox sevirdi, uşaqları
da. İlk cəhdi uğursuz oldu: iki balı çatmadı, xarici dildən aşağı
qiymət aldı. Bu dəfə daha ciddi hazırlaşdığı üçün başı möhkəm
qarışıqdı: imtahanlara az qalırdı deyə, gecə-gündüz kitablardan
əl çəkmirdi. Vaxt tapıb növbəti dəfə xəstəxanaya baş çəkəndə
atasını palatada görmədi. Otaqda tək Mehmandı, çarpayısında
dirsəklənib kitab oxuyurdu, qızı görcək dikəlib oturdu. Zəhra
atasını soruşdu. Gəzintiyə çıxdığını deyən Mehman onu içəri
dəvət etdi. Gözləmədiyi təklifdən özünü itirən qız əvvəlcə imtina edib atasını dəhlizdə gözləyəcəyini demək istədi. Amma bunun hörmətsizlik kimi qəbul edilə biləcəyindən narahat oldu,
təşəkkür edib içəri keçdi, atasının çarpayısının küncündə oturdu. Arada imkan tapıb gözucu qonşu çarpayının üstündəki kitaba nəzər saldı. Bulqakovun “Master və Marqarita”sıydı1.
Onun üzünü ilk dəfə on yeddi yaşında görmüşdü; kitabı ona
indi tərcümə mərkəzlərindən birində çalışan xalası qızı oxumağa vermişdi. Fərəh uşaqlıqdan bərk oxuyan idi, əlinə pul keçən
kimi kitablara verirdi. Maraqlı gələndə, kitabı əlindən yerə qoymayan Zəhra xalası qızının bəh-bəhlə təqdim etdiyi bu əsəri
10

zülm çəkə-çəkə dörd aya güclə bitirə bildi. Ən pisi də o idi ki,
ondan heç nə anlamamışdı. Geri qaytaranda Fərəhin çoxmənalı
“necədi?” sualına “anamdan əmdiyim süd burnumdan gəldi”
cavabına kitabın sahibi uğunub getmişdi:
“Eh, ay xalaqızı, “Master və Marqarita” elə romandı ki, onu
az adam oxuyur, oxuyanların yarısı anladığını deyir, o yarının
da yarısı həqiqətən anlayır, həqiqətən anlayanların çox az bir
hissəsi böyük zövq alır, zövq alanlarsa o qədər təsirlənir ki, yenidən oxumağa ehtiyac duyur. Bulqakov bu əsəri o qədər ustalıqla yazıb ki, onu anlamaq üçün orta təhsil, dünyagörüşü, savad və dini bilik, zövq almaq üçünsə fəlsəfi dərinlik lazımdı.
İnşallah, bir müddət sonra, biliklərin və dünyagörüşün artdıqca
yenidən dönərsən ona. Əminəm, bu dəfə daha rahat gedəcək”.
Fərəhin əsəri altı dəfə oxuduğunu eşidəndə isə ürəyində fikirləşmişdi ki, yəqin, qızın başı o söz. O söhbəti xatırlayıb gülümsündü...
- Neçənci dəfədi oxuyursuz bu kitabı?
Cəsarətinə özü də təəccübləndi. Amma maraqlı bu oldu ki,
sualın ünvanlandığı adam daha çox təəccübləndi.
- Üçüncü dəfə. Nədən bildiz? Atanızmı deyib?
Zəhra xalası qızıyla aralarında olan söhbəti danışanda xəstə
ürəkdən güldü; bu gülüşün bir səbəbi də qonağın diqqətini ala
bilməsindən məmnunluq idi. Ruhlandı. Dünən oxuduğu bir yazıdan xəbər tutmuşdu ki, sən demə, roman lənətlənmiş kimi ad
çıxarıb. Zəhranın bunu ilk dəfə eşitdiyi bəlli olanda kitabın arasından bükülü bir vərəq çıxardı.
- Bunu internetdən çıxarmışam, maraqlıdısa oxuyum. - İncə
təbəssümlə verilən razılıqdan məmnun halda oxumağa başladı:
“Min doqquz yüz yetmiş ikidə italyanlarla yuqoslavların
birgə istehsalı olan eyni adlı filmdə İuşa-İsa obrazını canlandıran aktyor müəmmalı şəkildə ölüb. Elə həmin il əsər ekranlaşdırıldıqdan sonra film qadağan olunub, italyan rejissorsa ölkədən qovulub, qürbətdə səfil kimi dünyasını dəyişib. Doxsanıncı
ildə əsər Moskva teatrlarından birində tamaşaya qoyulanda
11

İblisi oynayan aktyor özünü qara qüvvələrdən qorumaq üçün
xaç və medalyonlar taxsa da, bu onu xilas edə bilməyib, tamaşadan sonra xərçəng xəstəliyinə tutulub; tələbəlik illərində romanın personajlarından birini canlandıran aktyorun kiçik bacısı
bəlli olmayan səbəbdən vəfat edib, ardınca atası və anası
ölüb...”
Xəstə növbəti dəfə başını qaldıranda qonağın rəng-rufunun
dəyişdiyini hiss etdi.
- Bağışlayın, deyəsən, qorxutdum sizi, - günahkar-günahkar
gülümsündü, - amma belə şeyləri ciddiyə almağa heç dəyməz.
Bu kitabı milyonlarla adam oxuyub, deyilənlər doğru olsaydı,
onda, dünya boşalardı ki... Boş verin, ölüm-itim hər zaman var.
Mən bu romanı ilk dəfə on doqquz, ikinci dəfə iyirmi üç yaşda
oxumuşam, indi də iyirmi yeddi yaşım var... - Bir anlığa fikrə
gedən kimi oldu. - Qəribədir, heç fikir verməmişdim, indi fərq
etdim ki, hər dörd ildən bir alınırmış ki. Həqiqətən, mistikdi...
Amma gördüyüz kimi, hələ ki, sağ-salamatam. Hərçənd iki
gündən sonra əməliyyata girəcəm, tərslikdən də atalar üçdən
deyib. Atalar havadan söz deməzlər, - güldü, - bax, Zəhra xanım, növbəti dəfə atanıza baş çəkməyə gələndə məni bu çarpayıda görməsəniz, bilin ki, Masterlə Marqarita məni də bayaq sadaladığım rəhmətliklərin yanına göndərib.
Zəhra ixtiyarsız içini çəkib ağzından “Allah eləməsin” qaçırdı. Özü üçün də gözlənilməz oldu, qızardı. Bu vaxt atası gəlib
çıxdı.
Mehmanın əməliyyatı uğurla keçdi. İki ay sonra elçilərini
Zəhragilə göndərdi. Hər ikisinin valideynləri xəstəxanadan tanışdılar, üstəlik, həm də dostlaşmışdılar deyə, kəşfiyyata gərək
qalmadı. Deyə-deyə, gülə-gülə gənclərə xeyir-dua verib Zəhranın hazırladığı şirinçayı içdilər. Çox çəkmədi, toyları oldu.
Bir ildən sonra Nihad, daha bir il sonra isə Sara dünyaya
gəldi. Beləcə, Zəhranın başı uşaqlara, ailəyə qarışdı, təhsil arzusu ürəyində qaldı. Sonradan hər dəfə gözü rəfdəki “Master və
Marqarita”ya sataşanda yarızarafat-yarıciddi “bu lənətlənmiş
12

mənim həyatımın altını üstünə çevirdi, arzularımı ürəyimdə
qoydu”, - deyib kitabı rəfin görünməz yerində gizlədirdi. Əri
də hər dəfə eyni tərzdə “ona dəymə, qoy göz qabağında olsun,
boş vaxt tapan kimi onu dördüncü dəfə oxumağa başlayacam”,
- deyib qaytarıb kitabı yerinə qoyurdu. Beləcə, lənətlənmiş roman rəfdə gah öndə peyda olur, gah da yoxa çıxırdı. Evdə onu
yalnız Sara oxumamışdı. Əvvəllər hər dəfə söhbət düşəndə
“qoy instituta girim, sonra oxuyaram, düşər-düşməzi olar”, deyə zarafata salırdı. Bir neçə gün öncə Zəhra kitabı qızının
otağında görmüşdü.
***
Bazar günüydü. Mehman bağda işləyirdi. Zəhra həyətdən
yığdığı tər nanələrdən təzə çay dəmləmişdi. Nanəli çay hər ikisinin şakəriydi. Mehman kimdə yeni nanə növü görürdüsə, gətirib həyətdə əkirdi: istiotlu nanə, buruqsaç nanə, limon nanəsi,
alma nanəsi, avstraliya nanəsi...
Ər-arvad çox vaxt çayı tut ağacının kölgəsində içirdilər. Hərdən Sara da onlara qoşulurdu. Qatılmayan tək Nihaddı. Evdə
olanda vaxtının çoxunu öz otağında, kompüter arxasında keçirirdi. Hərəkətsiz həyat tərzindən narahat olan valideynlərin
onu həyətə düşürmək cəhdləri çox halda uğursuz olurdu.
Bu gün Sara özünə istirahət vermişdi, günortaya qədər yatmış, durandan sonra bir az dərslərilə əlləşmişdi. Anası haylayanda ürəyincə oldu: yeməkdən sonra çay içməmişdi, həm də
təmiz hava almaq istəyirdi.
Mehman kolların dibini belləyirdi. İstirahət günlərini toyaməclisə və ya hansısa vacib iş dalınca getməsə, vaxtının çox hissəsini həyətdə keçirirdi. Pomidor, xiyar, badımcan, bibər, qarpız, yemiş, göyərti, nə desən əkmişdi. Boş vaxtlarında diblərini
belləyir, peyin verir, dərmanlayır, həftədə azı iki dəfə, ağaclar
qarışıq, hamısını sulayırdı. Çox vaxt hətta evə gec gələndə də,
tez yeməyini yeyib həyətə düşürdü.
13

- Ay kişi, az eşələn o torpaqda, gəl çayını iç, - Sara yaxınlaşanda Zəhra ərini də səslədi.
- Bu torpaq dediyin var ha, möcüzədi, ay Zəhra. İçində nə
stres, əsəb varsa, hamısını maqnit kimi çəkir canına. Bilirsən də,
Tanrı biz kişiləri torpaqdan yaradıb, görünür, elə bu səbəbdəndi ki, ona belə bağlıyıq.
- Başa düşmədim, bəs biz qadınları nədən yaradıb qurban
olduğum, bizi torpaqdan yaratmayıb ki?!
- Siz bizim qabırğamızdan yaranmısız, - Mehman ciddi-ciddi
cavab verdi, xəlvətcə də qızına göz vurdu.
- Bıy, onu hardan çıxartdın, a kişi? Demək istəyirsən ki, mən
sənin qabırğandan yaranmışam?
- Yox, Zəhra xanım, sən mənim qabırğamdan yaranmamısan, sənin ulu nənən Həvvanı Tanrı mənim ulu babam Adəmin
qabırğasından yaradıb.
Zəhranın qadın təəssübkeşliyi güc gəldi, ərini yerində oturtmaq üçün ağzını açmaq istəyirdi ki, bayır qapının zəngi çalındı.
Nihad idi. İçəri girən kimi “salam, millət” deməsindən kefinin
kök olduğu bilinirdi; bir qayda olaraq kefi babat olanda bu cür
salamlaşırdı. “Zəhra xanım, mənə də bir çay süzərmisiz, yanıram”, - deyib tut ağacının kölgəsinə sığınınca gözü bağda işləyən atasına sataşdı.
- Nətərsən, ağsaqqal? Allah qüvvət versin. Sən olmasan, bu
həyət-baca batıb gedər də!
Oğlunu həyətdə, üstəlik, belə kefi kök görmək hələm-hələm
ələ düşmürdü. Ata fürsəti qaçırmaq istəmədi.
- Oğul, səni bircə dəqiqəliyə olar?
Sifəti dərhal turşuyan oğul əvvəlcə anasına, sonra bacısına
baxdı, başını bulaya-bulaya “adamlarla xoş danışmaq olmur
da”, - deyib ayağa qalxdı.
- Nə istəyirsən uşaqdan?! İmkan ver, çayını içsin də! - Zəhra
ərinə çımxırdı.
Nihad atasına yaxınlaşıb qaşqabaqla:
- Nə deyirsən, a kişi?
14

Ata şirin dilini işə saldı.
- Ay oğul, mən kolların dibini belləyirəm, nolar, sən də götür o şlanqı bunları sula, üç gündü dillərinə su dəymir. Gör nə
qəşəng pomidor gətiriblər, hamısı da qıpqırmızı, qan kimi! Xiyara baxanda da adamın ağzı sulanır!
Oğul bir kollara baxdı, bir də atasına. Nə fikirləşdisə, sifətinin turşusu yavaş-yavaş çəkilməyə başladı.
- Ata, bu kol-kosdan təxminən nə qədər pomidor-xiyar yığassan?
- Nədi ki?
- Heç, maraqlıdı.
Oğlunun səsinin tonunun da, sir-sifətinin də dəyişdiyini görən ata, nəhayət, onda maraq yarada bildiyinə sevinib həvəslə
izahat verməyə başladı.
- Yaxşı baxsan, diblərini belləsən, gübrəsini, suyunu vaxtlıvaxtında versən, azı əlli-altmış kilo məhsul almaq olar.
- Ata, icazə ver, yekə çıxmasın, sənə ağıllı bir məsləhət verim. Pomidorla xiyarın bazarda üç kilosu bir manatdı. Bu qədər
əziyyət çəkirsən, vaxtını sərf edirsən, işıq gedir, su gedir, ona
yalvarırsan, buna minnət edirsən... Elə əlli-altmış kilodan ötrü?!
Vallah dəyməz, ata! Altmış kilo pomidor-xiyarın qiyməti iyirmi
manat edir, gəl o pulu mən sənə verim, əl çək bu işdən!
Ata əlindəki belin hərəkətini dayandırıb elə çöməlmiş vəziyyətdəcə bir neçə saniyə donub qaldı, sonra asta-asta başını qaldırıb oğlunu altdan yuxarı süzməyə başladı. Əlində armudu
stəkan, çayından növbəti qurtumu alıb ata ilə balanın söhbətinə
maraqla qulaq asan Sara qəfildən necə şaqqanaq çəkdisə, su boğazında qaldı, bərkdən öskürməyə başladı. Qızının nəfəsinin
kəsildiyini görüncə tez yerindən atılıb, az qala qaça-qaça ona
yaxınlaşan Zəhra “halal, halal”, - deyə-deyə əlini kürəyinə döyəcləməyə başladı. Sara birtəhər özünə gəldi. Öskürəyi kəsilsə
də, gözlərinin yaşı hələ də dayanmamışdı. Amma özünə gəlməyə macal tapmamış yenidən qəşş elədi. Şokdan ayılmış ata
da qızına qoşuldu, yerə sərilib bərkdən gülməyə başladı, hər15

dən də çəpəki arvadına baxıb “vay, öldüm, vay, qarnım cırıldı!”, - deyib qarnını tuturdu.
Nihad torpağa sərələnmiş atasını yuxarıdan aşağı süzüb, başını bulaya-bulaya “kişi qocaldıqca yavaş-yavaş ağlını itirir”, deyib yarımçıq qalmış çayının dalınca getdi. Təzəcə sakitləşmiş
Sara yenidən uğunub getdi. Ortalıqda qalmış Zəhra gah yerdə
uzanmış ərinə, gah sifətinə narazı görkəm verib çayını içən,
hərdən özünü saxlaya bilməyib qımışan və tez də özünü yığışdıran oğluna baxır, gah da “Sara, bəsdi, indi nəfəsin kəsilib öləcəksən”, - deyə-deyə qızının kürəyini döyəcləyirdi. Arada fürsət tapıb hələ də yerdə ağnamaqda olan ərinə də təpindi:
- Sən də bəsdi daha! Yekə kişisən, körpə uşaq kimi sərələnmisən torpağa, dur ayağa! Qonşudan həyətin içi görünür, səni
bu kökdə görsələr, biabır olacıq!
Ər dikəldi, gülə-gülə arvadına tərəf çöndü:
- Sən nə deyirsən, ay Zəhra? Öz həyətimdi, istərəm uzanaram, istərəm duraram, istərəm də atılıb düşərəm, qonşunun
gözünün mənim həyətimdə nə işi var?!
- Aa, evindi deyə nə istəyirsən onu eləməlisən?! - Arvad ərə
bozardı.
- Mənim, heç olmasa, əynimdə paltarım var, camaat dənizdə
alt paltarda gəzir. Aralarında da hər sortu var, adi adamdan
tutmuş vəzifəlisinə, ağından tutmuş qarasına, gənc və qəşəng
xanımlardan tutmuş sənin kimi qoca və kifirlərinə qədər.
- Əvvəla, kifir özünsən, - Zəhra söz altda qalmadı, - ikincisi,
ora dənizdi, bura ev. Yaşın əllini ötüb, hələ də dənizlə evin fərqini bilmirsən?!
- Dəniz lap pis də! Orda adama min göz baxır, burda iki,
uzaqbaşı da olsun dörd göz!
- Anacan, işin olmasın kişiylə, dənizə gedə bilmir, qoy, barı,
həyətdə bədəni günəş, qum görsün, - ərlə-arvad arasında bu
cür zarafatlara vərdiş etmiş Sara gülə-gülə atasına dəstək oldu.
- Hə də, ata, bala yenə birləşdilər. Mən bir hüquqşünasla dilləşə bilmirəm, ikisilə çətin bacaram. Dur, ay kişi, dur gəl, sən də
16

bir stəkan təzə çay iç.
Mehman qalxıb qolunu qızının boynuna saldı, ata-bala Zəhranın ardınca düşdülər. Masanın arxasında yerlərini təzəcə tutmuşdular ki, üçüncü armudu stəkanı boşaldan Nihada zəng
gəldi. Harasa çağırırdılar. Danışa-danışa evə girib çiynində sevimli idman çantasıyla çıxdı. “Futbola gedirəm, uşaqlar gözləyirlər”, - deyib barmağının işarəsilə anasını yanına çağırdı, yavaşca qulağına nəsə dedi. Sara maraqla onlara tamaşa edirdi.
Mehman ayaq üstə çayını içib yenidən bağ-bağatdakı işinə dönmüşdü.
- Vallah, məndə pul yoxdu, oğul, - deyə Zəhra and-aman etməyə başladı, - qoy gedim atandan...
- Sus, yavaş danış, ərin eşidər! - Nihad tez əlilə anasının ağzını yumdu. - Yaxşı, amma bilməsin ha, mənə alırsan!
Azca keçmiş anasının gətirdiyi beş manatı sevincək cibinə
dürtüb qapıya tərəf cumdu. Bacısı yenidən uğunub getdi.
Ertəsi gün Nihad bərk xəstələndi. Futbol oynayanda dükandan aldığı buzlu suyu tərli-tərli başına çəkmişdi. Möhkəm qripləmişdi, sinəsi tutulmuşdu, öskürəyi kəsilmirdi. Uşaqlar xəstələnəndə yanlarından çəkilməyən Mehman yatmazdan öncə
spirtlə onu yaxşıca ovuşdursa da, hərarəti otuz doqquzdan aşağı düşmürdü. Təcili yardım çağırası oldular. Həkim bronxlarına möhkəm soyuq dəydiyini, fəsadları olmasın deyə, bir kurs
müalicə almasını məsləhət gördü. Səhər hərarəti düşsə də, özünü halsız hiss edirdi. Anası bu halda dərsə getməsini məsləhət
bilmədi. Heç özünün də getmək həvəsi yox idi, o səbəbdən, etiraz etmədi. Atası işdən tez-tez zəng edib halını soruşurdu.
Zəhra toyuqlu düyü şorbası bişirmişdi. Oğlu dünən axşam
zoğal mürəbbəsilə içdiyi bir fincan çayın üstündəydi. Yeməyi
görüncə üzünü turşutdu.
- A bala, dünəndən ağzına bir tikə belə almamısan, götür bunu isti-isti iç, kəsdiyin fərənin budunu da at ağzına yavan-yavan ye ki, ürəyinə bir az qüvvət gəlsin, yoxsa xəstəlik səni gücdən salar, - ana dil tökməkdəydi ki, qapının zəngi çalındı.
17

Səməd idi, Nihadın uşaqlıq dostu.
Səməd anasıyla şəhərin o biri başında yaşayırdılar. Atası
onlardan ayrılıb yeni ailə qurmuşdu. Əvvəllər hərdən ona baş
çəkir, azdan-çoxdan əl tuturdu, amma tədriclə görüşlər də kəsildi, yardımlar da. Maddi durumları ağır idi. Anası kafelərdən
birində qabyuyan işləyirdi. Qazancı ehtiyaclarını ödəməyə çətinliklə yetirdi.
Zəhra Səmədin xətrini çox istəyirdi, ondan söz düşəndə “çox
saf uşaqdı, nə bicliyi var, nə xainliyi, gözü də toxdu”, - deyirdi.
Hal-əhval tutub, dilxoşluq edə-edə qonağı oğlunun otağına
ötürdü.
Çarpayısında halsız uzanmış Nihadın dostunu görcək çöhrəsinə təbəssüm qondu, dikəlib oturdu.
- Haralardasan, ay vəfasız? Day böyümüsən, dostunu da axtarmırsan. Deyəsən, xoruzlardan başın vaxt açmır.
- Pis günün üzü qara olsun, adamı dost üzünə də həsrət qoyub, - yaxınlaşıb dostuyla qucaqlaıb-görüşən Səməd üzrxahlıq
etdi. - Durumu ki yaxşı bilirsən. İş üçün hara baş vururamsa,
rədd cavabı alıram. Anam da artıq yaşlaşıb, səhhətində də
problemlər var, əvvəlki kimi işləyə bilmir. Qazandığı elə davadərmanına gedir. Vaxtımın çoxunu xoruzların arasında keçirməyə məcburam ki, evə beş-on manat çörək pulu apara bilim.
Anası şorbadan Səmədə də gətirdi:
- Səməd, sən başla, bəlkə, bu uşaq da sənə baxıb yedi.
Nihad yatağından qalxıb dostunun yanında oturdu, həvəssiz şorbadan içməyə başladı. Bir az ondan-bundan danışandan
sonra Səməd yenə də ənənəvi mövzusuna keçdi. Ötən ay Xoruz
meydanında çox gərgin keçən döyüşdə Sprinterin Təpəgözü
necə darmadağın etməsindən, çempionluq uğrunda onunla Basak arasında payızda gözlənilən həlledici döyüşə hazırlıq işlərindən ağızdolusu danışdı.
- Sənin başqa dərdin yoxdu? - Nihad axırda dözmədi. - Sənin indi toyuqlarla maraqlanan vaxtındı, dost, xoruzlarla yox!
Nihadın nəyə işarə vurduğunu göydə tutan Səməd qımışdı:
18

- Mən əynimə geyməyə şalvar tapmıram, dost, toyuqlar
mənlik deyil, onları sənə tapşırmışam.
Gülüşdülər. Səməd dostunun çarpayısının bir küncündə
oturub dil tökməyə başladı:
- Yaxşı, bu söhbəti bir şərtlə bağlayıram ki, mənimlə bu bazar Meydana gedəssən. Nə deyirsən, Nihad? Bir bazar gününü
yüz ilin dostuna qıymırsan?! Nolar, gedək də, vallah, peşman
olmazsan! Bütün xəstəliklərin canından, dərd-sərinsə yadından
çıxacaq. Finalın biletlərini isə gələn həftədən satışa çıxaracaqlar.
Bax ha, indidən deyirəm ki, sonra burcutmayasan, özümə də
bilet alacam, sənə də. Möhtəşəm bir şou gözlənilir. Bütün ölkə
orda olacaq...
Səməd hələ uşaqlıqdan xoruz döyüşlərinin xəstəsi idi. Söhbət nədən gedir-getsin, onu mütləq çevirib bu mövzuya gətirməliydi. Xoruz meydanında keçirilən əsas döyüşlərin birini də
buraxmırdı. Son illərin ölkə çempionlarının hamısının adını,
yaşını, döyüş tarixçəsini əzbər bilirdi. Bu mövzudan saatlarla
danışsaydı, yorulmazdı.
- Yaxşı da, əl çək, bu bazar sənin ixtiyarındayam, o birisinə
də sonra baxarıq, - Nihad dostunun qəlbini qırmamaq üçün,
nəhayət, razılıq verdi.
Səməd sevincindən necə qışqırdısa, ev sahibəsi mətbəxdən
az qala yüyürə-yüyürə gəldi.
- Nolub, ay bala, nə baş verib, bu nə qışqırıqdı?
- Heç, ay ana, bu, məni məhv elədi, axır ki, saqqızımı oğurlayıb bu həftə məni Kərimin həyətinə özü kimilərin saçyoldusuna tamaşa etməyə aparacaq. - Nihad bunu deyib zarımağa başladı. - Təbii ki, əgər birisigünə sağ çıxa bilsəm...
Zəhra içini çəkdi.
- Vuy, ay bala, Allah eləməsin, səni istəməyənlər ölsünlər. Oğlunun əhvalındakı dəyişiklik ananın kefini açmışdı, ona görə, Səmədə dəstək oldu: - Lap yaxşı, həm dostunla vaxt keçirərsən, həm də havanı dəyişərsən...
19

***
Xoruz döyüşləri Köhnə bazar tərəfdə yerləşən bir məkanda
keçirilirdi. On ildən çox idi ki, burada məhəllələrarası yarışlardan tutmuş ölkə çempionu titulu uğrunda final döyüşünə qədər ən müxtəlif səviyyəli yarışlar təşkil olunurdu. Həmin ərazi
baqqal Əhmədin ucu-bucağı görünməyən torpaq sahəsinin sərhədlərində yerləşirdi. Əhməd xoruz döyüşlərinə marağın getdikcə artdığını görüb torpağının bir hissəsini bu iş üçün ayırdı.
Bir müddət sonra həmin yer camaat arasında Xoruz meydanı
kimi tanınmağa başladı. Az sonra adına, sadəcə, Meydan deməyə başladılar. Əhməd rəhmətə gedəndən sonra bütün mülkü
yeganə oğlu Kərimə qaldı. Kərimin tam orta təhsili belə yox idi,
amma daşdan da pul çıxarmağı bacarırdı.
Çempion adı uğrunda döyüş ildə bir dəfə keçirilirdi. Həmin
gün ölkənin hər yerindən adamlar axışıb Meydana gəlirdilər.
Döyüş adətən bir saat, bəzən isə daha çox çəkirdi. Qalibə ölkə
çempionu olmasını təsdiqləyən diplom və çəkisi əlli qram olan
qızıl medalla yanaşı, bilet satışından, mərc oyunlarından əldə
olunan gəlirin iyirmi faizi həcmində pul mükafatı da verilirdi.
Hamının gözü qarşısında öz səxavətini nümayiş etdirmək imkanından yararlanmaq istəyənlər az olmurdu. Kimisi finalçılara
qoz ağacından tikilmiş və içərisi hər çür dəm-dəsgahlı dam, kimisi bahalı üzüm sortlarından kişmiş dolu kisə, kimisi xarici istehsal olan qiymətli şampunlar və gigiyenik vasitələr hədiyyə
edirdi. Bütün bunlar yarışdan əvvəl, xeyriyyəçilərin adları elan
olunmaqla, təntənəli şəkildə təqdim edilir və bayram ovqatı yaradırdı.
Final döyüşü ölkənin əsas xəbərinə çevrilirdi. Ən nüfuzlu
kütləvi informasiya vasitələri belə, ona geniş yer ayırırdılar.
Döyüşün ən maraqlı fraqmentləri telekanallarda nümayiş etdirilir, tam videoçəkilişi isə sosial şəbəkələrdə yerləşdirilirdi və
qısa zamanda baxış sayına görə rekord vurur, ən mühüm iqtisadi, siyasi və digər xəbərləri xeyli üstələyirdi.
20

Kəriminsə qazancı ildən ilə artmaqdaydı. Daha çox gəlir götürmək üçün yarışların dairəsini genişləndirməyə başladı. Ölkə
çempionu titulu uğrunda döyüşlərdən əlavə, Meydanda həftədə bir neçə dəfə müxtəlif səviyyəli regional, məhəlli döyüşlər
də təşkil olunurdu.
Bazar günü Səməd tezdən Nihada zəng açıb bu gün günorta
görüşəcəkləri barədə razılığı xatırlatdı. Saat ikidə Meydana yollandılar. Döyüş kiçik kortlardan birində keçirilsə də, xeyli
adam toplaşmışdı.
Xoruzların yerləşdiyi dəmir qəfəslərin qarşısı da tünlük idi.
Hitler2 adlı kiçik boylu yapon xoruzu ona ayrılan qəfəsdə ötkəm-ötkəm gəzişirdi. Hündürboylu, yekəpər bir sahibi vardı.
Aralarındakı uyarsızlıq o qədər gözə girirdi ki, istər-istəməz təbəssüm doğururdu. Deyirdi ki, xoruza Hitler adını balaca boyuna, çoxbilmişliyinə və aşırı təkəbbürünə görə qoyub. Meydanın əks tərəfindəki qəfəsdəsə qara rəngli yekəpər bir xoruz
ağır-ağır gəzişir, qabağına tökülmüş kişmişlərdən, ləpələrdən
ağayana ağzına atır, hərdən da başını qaldırıb ötkəm-ötkəm ətrafa göz gəzdirirdi. Sahibi Bakı qədeşlərindən idi, başında iri
kepkası vardı, o qədər arıq idi ki, çənəsinin sümükləri görünürdü. Əlində təsbehi barmaqlarının arasında sürətlə çevirə-çevirə
məzəsindən də qalmırdı:
“Gör bu yekəpər mənim xoruzumun qabağına kimi çıxarıb,
alə! Özü nə boydadı, xoruzuna bir bax! Yazıq deyil bu binəva!
Eşidəndə adını Hitler qoyub, mən də özümünkünü qoydum
qabağına ki, gələ, bu da sənə Stalin!”
Ətrafı hırıltı, gülüş bürüdü.
Səməd xoruzları görən kimi lovğa-lovğa proqnoz verdi:
- Mərc gəlirəm ki, Stalin Hitleri yeyəcək.
Nihad bu sahəni onun qədər bilməsə də, hər iki xoruzu bir
neçə saniyə diqqətlə süzüb sövq-təbiidən:
- Məncə, bu Hitler o vaxt o Hitlerin müharibədə o Stalinə
məğlubiyyətinin əvəzini bu dəfə bu meydanda bu Stalindən çıxacaq, - dedi; dediyi özünün də xoşuna gəldi, əlilə dostunun
21

kürəyini şappıldatdı: - Nə təhər dedim, ayə?
Səməd sifətinə ciddi görkəm verib, sağ əlini dostunun sol
çiyninə qoyub gözlərini gözlərinə tuşladı:
- Deməyə yaxşı dedin, amma o dəqiqə görünür ki, bu sahədə
xamsan, ayə! Stalin bu dəfə də Hitlerin qanını içəcək, - əlini bir
neçə dəfə yavaşca sinəsinə vurub lovğa-lovğa əlavə etdi: - Bunu
sənə mən, lələşin Səməd deyir!
Gürcü xəngəlindən mərc gəldilər.
Döyüş xoruzlarına ad qoyulurdu. Davadan öncə adları elan
edilir, ardınca hər biri barədə qısa bilgi verilirdi. Bəlli oldu ki,
indiyə qədər qatıldığı döyüşdən Hitler altısını, Stalin isə doqquzunu qazanıb.
Hakim “boks” komandası verən kimi sahibləri xoruzları rinqə buraxdılar. Stalinin ayağı yerə dəyən kimi Hitlerin üstünə
elə şığıdı ki, deyərdin bəs çəlimsiz rəqibi bu dəqiqə pəncələrinin altında qalıb xırt-xəşil olacaq. Amma Hitler həmlədən bacarıqla yayındı. Stalin sürəti o qədər bərk götürmüşdü ki, özünü
saxlaya bilməyib zərblə rinqin dirəyinə çırpıldı. Amma tez də
toparlanıb yenidən rəqibinə tərəf cumdu. Hitler bu dəfə də
həmlədən yayındı və rinqin içində qaçmağa başladı. Ətrafı gülüş və fit səsləri bürüdü. Ən bərk fitləyənlərdən biri də Stalinin
sahibi idi. Arada qarşı tərəfin ünvanına atmacalarından da qalmırdı:
- Bu xoruzcığazı mənim hinimdəki qoca fərələr quyruqlarıyla döyərlər. Yazıq deyil, alə, bu? Nöş tifili göz görə-görə ölümə
göndərirsən!
- Cücəni payızda sayarlar, əmioğlu, - Hitlerin yiyəsi gözünü
rinqdən çəkmədən, başını ağır-ağır yellədə-yellədə istehza ilə
cavabını verdi.
Hitler yorulmaq bilmirdi. Rəqibini xeyli qovsa da, ona yetişə
bilməyən Stalin tədricən gücdən düşməyə başladı, təngnəfəs olmuşdu, ayaq üstə güclə dayanırdı. Bu vaxt heç kimin gözləmədiyi bir şey baş verdi. Bayaqdan rəqibinin qabağında qaçan Hitler heç kimin gözləmədiyi halda, sürət götürüb ona tərəf şığıdı,
22

tullanıb pipiyindən necə yapışdısa, Stalin nə qədər çırpınsa da
qurtula bilmədi, bir az çabalayandan sonra tamam heydən düşüb yerə sərildi. Hitler iti dimdiyilə əvvəlcə pipiyini iki yerə
böldü, ardınca hər hissəsini növbəti zərbələrlə yerindən üzdü.
Daha sonra Stalinin qan içində üzən başını zərbələrilə eşməyə
başladı. Hakim çətinliklə onu rəqibindən aralaya bildi.
Stalin yerdə sərili qalmışdı. Bu vaxt haradansa dəli Xanbala
peyda oldu, çöməlib bir xeyli can verməkdə olan Stalini diqqət
və maraqla süzdü. Sonra başını bulaya-bulaya, “Kül sənin Stalin başuva, bir nemeslə də bacara bilmədin!” - deyib ağız dolusu cəmdəyinə tüpürdü. Elə bu an quşun sahibi əlində balta
Xanbalanın başının üstünü aldı. Sifətindən od saçan qəzəblə
baltanı göyə qaldıranda hamıya elə gəldi ki, indicə bədbəxtin
başı bədənindən ayrılacaq. Hətta qorxudan qışqıranlar da oldu.
Amma çoxunun gözlədiyi, bəlkə də, arzuladığı kimi, balta Xanbalanın yox, Hitlerin didik-didik olmuş, qana boyanmış kəlləsinə doğru endi. Tanınmaz hala düşmüş baş bədəndən ayrıldı.
Gözlərindən qəzəb yağan qədeş Stalinin hələ də tərpənməkdə olan ayaqlarını bir-birinə bağlayıb ipin bir ucunu köhnə
“Moskviç”inin arxasına bərkitdi. Quşu bütün küçə boyu sürüyüb maşını qəsəbədəki məşhur çayxanalardan birinin qarşısındakı palıd ağacının yanında əylədi. Qəzəbi hələ də soyumamışdı. Bədəni didiklənmiş və qançır-qançır olmuş Stalini palıdın
hündür budaqlarından birindən ayaqlarından asdı. Az vaxtda
ətrafdakılar ora yığışmağa başladılar. Gülən kim, söz atan kim,
yazığı gələn kim.
Bu vaxt dəli Xanbala yenə elə bil yerdən pırtlayıb çıxdı, sifətinə filosofsayağı görkəm verib külək vurduqca yellənən başsız
bədənə ikrahla xeyli baxdı.
- Kaş elə o vaxt Hitler də səni bir yerindən beləcə asaydı, ay
Stalin, - yanıqlı-yanıqlı danışmağa başladı, - onda Volqa yox,
Mersedes sürərdik, Jiquli yox, Bavariya pivəsi içərdik, Neftçi ilə
Qarabağın yox, Borussiya ilə Bayerin oyununa baxmağa gedərdik...
23

Stalinin yiyəsi “Rədd ol burdan, dəli köpəyoğlu!” - deyə bağıra-bağıra arxadan təpiyi Xanbalanın yumşaq yerinə necə ilişdirdisə, sözü ağzında qaldı, geri baxmadan götürüldü.
- Onu niyə vurursan, dəli olanda nə olar, kişi düz söz danışır
da! - Kisəçi Qulunun xırıltılı səsi gülüş, qışqırıq, fit səslərinin
arasında itib-batdı...
Nüfuzunun zədələnməsindən əməlli-başlı pərt olmuş Səməd
dostunu dartıb xəngəl qonaqlığına apardı. Mərci uduzan tərəf
kimi hesabı da özü verdi, dərdini dağıtmaq üçün yaxşıca da
vurdu. Nihadın içkiylə o qədər də arası olmasa da, kefi kök olduğundan o da dostuna qoşuldu, amma üçüncü qədəhdən sonra lül-qəmbər oldu. Səməd sərxoş dostunun qoltuğuna girib
birtəhər aparıb evlərinə çıxara bildi. Yolboyu da Nihada yalvarırdı ki, kiminlə vurduğunu evdə deməsin. Amma dostu qapıdan içəri girəndə elə halda idi ki, ona hər hansı sual verməyin
mənasız oldununu evdə dərhal anladılar. Sara anasıyla birgə
elə hey “Stalin kaput, hay Hitler”, - deyə öz-özünə gülən qardaşının qoluna girib, sürüyə-sürüyə aparıb çarpayısına uzatdılar.
Zəhra özünə yer tapa bilmirdi. Hirs və təlaş içində gecəni
birtəhər yola verib səhər əri yuxudan oyanan kimi, oğluyla ciddi söhbətə ehtiyac olduğunu söylədi.
- Məncə, buna gərək yox, Zəhra, oğlun hər gün içib evə sərxoş gəlmir ki. Cavanlıqdı, hər kəsin başına gələ bilən işdi. Ən
yaxşısı bu barədə danışmayıb heç nə olmamış kimi davranmaqdı. Əminəm ki, bu, onun üçün daha yaxşı dərs olar, nəinki üstünə getsək, danlasaq, acılasaq.
- Nə deyirəm, necə deyirsən elə də olsun. Amma mən onu
bu kökdə görməyimə çox narahat oluram. Nə canı var axı o
zəhrimarı da tökür qarnına. Görəsən, kiminlə belə içib? Dünən
bütün günü Səmədlə bir yerdə olublar, amma Səməd onu belə
içirməzdi, azı, bizdən utanardı. Bəlkə, üstüörtülü soruşum?
- Lazım deyil, Zəhra. İndi bunun heç bir mənası yoxdu. Hətta Səmədlə içibsə belə, açıb-ağardan deyil, hədər yerə özünə
əziyyət verib yüngülsaqqal olma, - Mehman arvadını yola
24

gətirdi.
Səhər yeməyinə Nihad hamıdan gec düşdü. Adətən səhərlər
yeməkdən öncə çay içirdi, özü də anasına süzdürürdü. Kefinin
kök vaxtında şirin dilini işə də salırdı: “Zəhra xanım, mənə
pürrəngi bir çay süzsəniz, həyatım boyu sizə minnətdar olardım”. Anası da sevə-sevə çayı süzüb qabağına qoyurdu: “Buyurun, Nihad bəy, qulluğunuzda hər zaman müntəzirəm”. Bu
dəfə çayı özü süzdü, özü də tünd elədi.
Üçünün də gözü xəlvəti ondaydı. Sara gülümsəyərək anasına göz vurdu. Atası şəhadət barmağını qabağa uzatdığı dodaqlarına tərəf aparıb “sus” işarəsi verdi, oğlu heç nə hiss etməsin
deyə, ingilis dilində növbəti sözlərdən birini səsləndirdi:
- Oportuniti, yəni imkan.
Mehman xeyli müddətdi ingilis dilinin üstünə düşmüşdü.
İşdə boş vaxtı olanda yazıb-pozurdu, evdə də, axşam işdən tez
gələndə ya da yatmamışdan qabaq, hərdən də səhərlər süfrə arxasında məşğul olurdu. Önündəki lüğətdən ingilis dilində sözləri yavaşca oxuyur, rastına çətini çıxanda onu bərkdən səsləndirir, qızından doğru tələffüz edib-etmədiyini soruşurdu.
- Elə yox, ata, - Sara gülümsəyib atasına göz vurmaqla anlatdı ki, narahat olmasın, - bu, yəqin, opportunity sözüdü, belə tələffüz olunur: apartyüniti. Birinci hərfi a ilə ə-nin qarışığı, t-nı t
ilə d-nın qarışığı kimi tələffüz edirsən, ü-nü də bir az uzadırsan.
- Ay kişi, eşitməmisən ki, qırxında öyrənən gorunda çalar?!
Sən onu orta məktəbdə, universitetdə öyrənə bilmədinsə, bu yaşda necə öyrənəssən?! - Zəhra da ərinə söz atmaqla oyuna qatıldı.
- Doğru deyirsən, dilin üstünə uşaq vaxtından düşəsən gərək. Yadına gəlir, Nihadın üç ya dörd yaşı olanda ona ingilis dilində çoxlu çizgi filmləri almışdıq. Həmin filmlərə baxa-baxa da
dili öyrəndi. Nə hərf bilirdi, nə də qrammatika keçmişdi. Uşaq
beyni ağ kağızdı, hər şeyi tez götürür. Sarada gec tərpəndik, orta məktəbə gedəndə başladı öyrənməyə. Mən biləni, üçüncü sinifdən ayrıca müəllim də tutmağa başladıq, hə, Zəhra? Doğru25

du, o da ingiliscə yaxşı danışır, amma xətrinə dəyməz yəqin,
desəm ki, qardaşının ingilis dili daha mükəmməldi, - bu dəfə
Mehman gülümsəyərək gizlicə qızına göz vurdu.
- Yox, ata, xətrimə dəymir, doğru sözə nə deyəsən. Nihadın
ingilisi məndən qat-qat yaxşıdı və bu, məni heç məyus etmir,
əksinə. Çünki mənim qaqaşım yekdi və mən onu çox sevirəm!
Nihadın ilk dəfə çöhrəsində təbəssüm peyda oldu.
- Sağ olun, dostlar. Amma çox tərifləməyin, zayım çıxar. Onsuz da, dünən...
Atası ona cümləni bitirməyə imkan vermədi.
- Hə, heç soruşmursuz, mən rus dilini necə öyrənmişəm.
- Danış, ata, maraqlıdı. Deyirlər sənin rus dilin çox yaxşıdı,
hətta aksentin belə yoxdu, - Sara atasının bu gedişindən məmnunluğunu bildirmək üçün yumulu sağ əlini xəlvəti ona tərəf
uzadıb baş barmağını yuxarı qaldırdı.
- Hə, qızım, pis deyil, hələ gənc vaxtlarımdan rus ədəbiyyatını orijinaldan oxuyurdum. Rus dilini sovet kinolarına, cizgi
filmlərinə baxa-baxa öyrənmişəm. Əvvəl elə bilirdim ki, dil öyrənmək qabiliyyətlə bağlıdı, amma sonralar yanıldığımı anladım. Burda tanınmış bir alman təşkilatı var, rəhbəri də elə almandı, Adolf Şults. Üç əcnəbi dil bilir: ingilis, fransız və ispan
dillərini. Onunla təlimdə tanış olmuşam. Bakıda hərdən tədbirlərdə görüşürük. Dediyinə görə, bir ilə yaxındı rus dili müəllimi tutub, amma ikisinin də səylərinə baxmayaraq, hələ də üç
cümləni ard-arda düzüb-qoşa bilmir. Ona necə qabiliyyətsiz
demək olar?! Qabiliyyəti olmasaydı, üç əcnəbi dili necə öyrənə
bilərdi.
- Amma çox adam deyir ki, rus dili çətin dillərdən biridi...
- Mən də bu barədə düşünmüşəm, amma qənaətim budu ki,
ümumiyyətlə, asan dil olmur. İngilis dilində elə sözlər var ki,
on beş-iyirmi, bəzən daha çox mənada işlənir. Amma bu dili
ana dili səviyyəsində bilir. Səbəbi məncə başqadı. Mənim əsgərliyim Moskvada keçib. Hərbi hissəmizdə rayondan gələn xeyli
azərbaycanlı xidmət edirdi. Çoxu da rus dilində bir kəlmə də
26

bilmirdi, amma xidmətin sonunda dili tum kimi çırtlayırdılar.
Bunun hesabına da rus qızlarıyla kef çəkirdilər. - Bu arada sifətinə kədər, səsinə qüssə qatıb: - Hardasan, ay Marusya? Heyif o
günlərdən, - deyib dərindən köks ötürdü.
- A kişi, məni qısqandırıb özümdən çıxara biləcəyini güman
edirsənsə, özünə əziyyət vermə! Mən sənin kəramətinə yaxşı
bələdəm, Allah bilir, o iki illik əsgərlik dövründə başını heç kazarmadan çölə də çıxarmamısan.
- Malades, ana! - Sara gülə-gülə əllərini bir-birinə şappıldatdı. - Ata, aldın payını?! Siz kişilərə bu da azdı, qaşınmasaz olmur da!
Mısmırığını sallayıb iştahsız sıyığını yeyən Nihadın əvvəlcə
dodaqları qaçdı, ardınca özünü saxlaya bilməyib gülənlərə qoşuldu.
Bir azdan hamı dağılışdı, tək qalan Zəhra ev işlərinə başladı.
***
Sentyabrın əvvəlində Xoruz meydanında bu ilin əsas döyüşü keçiriləcəkdi. Kərim tədbirə ciddi hazırlaşırdı. Finala tamaşa
etmək üçün şəhərin merinin gəlişi də gözlənilirdi.
İki aya yaxındı ki, gecə-gündüz ərazidə əsaslı təmir və abadlaşdırma işləri aparılırdı. Meydan müasir və möhtəşəm arenaya
çevrilməkdəydi. Köhnə, sınıq-salxaq oturacaqlar yığışdırıldı,
xaricdən gətirilmiş on min təzə oturacaq, futbol meydançalarında olduğu kimi, dairəvi üslubda quraşdırıldı. Ərazi altı metr
hündürlüyündə hasara alındı, döyüşü bütün stadiona nümayiş
etdirəcək dörd yekə monitor quraşdırıldı, bilet satışı üçün müasir tipli kassalar tikildi. Döyüşə hazırlaşan xoruzlar üçün hündürlüyü üç, eni və uzunu dörd metr olan iki kabina düzəldildi.
Sərin içkilər, dönər satılan köşklərin sayı da artırıldı; onlar yaxşı gəlir gətirirdilər. Meydanın əsas girişinin önündə təxminən
üç metr hündürlüyündə döyüşə hazır vəziyyətdə əzəmətli bir
xoruz heykəli yerləşdirildi. “Cəngavər” adlı bu heykəli Kərimin
27

sifarişilə ölkənin ən yaxşı heykəltaraşlarından biri qısa müddətə və yetərincə böyük məbləğə hazırlamışdı.
Sentyabrın sonunda isə ölkədə parlament seçkiləri keçiriləcəkdi. Şəhərin meri də millət vəkili olmaq istəyirdi və dairə üzrə iki ən şanslı namizəddən biri sayılırdı. Görünür, yarışa böyük marağı hiss edib seçkiöncəsi təşviqat kampaniyasında öz
təbliğatı üçün ondan yararlanmaq istəyirdi. Tədbirin açılışında
onun çıxışı gözlənilirdi.
Çempion adına namizədlərin - Sprinterlə Basakın böyüdülmüş portretlərinə hər yerdə rast gəlmək olurdu. Bazarlardan,
çayxanalardan tutmuş evlərin hasarlarına qədər, iri ticarət dükanlarının vitrinlərindən tutmuş avtobusların pəncərələrinə qədər, hər yerdən namizədlərin müxtəlif profillərdən çəkilmiş
simpatik şəkilləri boylanırdı. Populyar sosial şəbəkələrdən birində isə hər ikisinin adına xüsusi səhifə açılmışdı. İzləyiciləri
də gündən günə artmaqdaydı. Onların sayına görə hələ ki
Sprinter Basakı azaçıq üstələyirdi. Onun yüz doxsan yeddi min,
rəqibininsə yüz səksən beş min izləyicisi vardı. Səhifələrdə finalçıların indiyə qədər keçirdikləri əsas döyüşlərin videoları ilə
yanaşı, körpəlikdən tutmuş yetkinlik dövrünə qədər həyatlarının ən müxtəlif dönəmlərində kameraya köçürülmüş fotoları,
keçirdiyi döyüşlər, yedikləri yeməklər, hansı növ toyuqlara daha çox üstünlük verdikləri barədə maraqlı məlumatlar yerləşdirilmişdi. Onları bəzən on minlərlə adam bəyənir, minlərlə paylaşım, şərh olurdu.
Ölkənin ən populyar televiziyalarından biri olan Yeni Zaman Televiziyası mövzuya böyük ictimai marağı nəzərə alaraq
çempionluğa namizədlərin debatını keçirmək qərarını vermişdi. Verilişdən öncə televiziyanın əməkdaşları Sprinterlə Basakın evlərində olmuş, onların həyatı, məişəti, yarışlara hazırlığı
ilə bağlı çəkilişlər etmiş, sahiblərindən, qonşulardan müsahibə
almışdılar.
Axşamtərəfi gedən canlı yayıma hər iki namizəd sahiblərilə
birgə qatılmışdılar. Basak debata kovboy geyimində çıxmışdı:
28

başında boyuna uyğun hazırlanmış yekə şlyapa, ayağında iti
dirnaqları burnundan çıxan qara çəkmə, əynində isə boz dəri
gödəkçə vardı. Rəqibindən fərqli olaraq, özünü daha rahat hiss
edir və daha özünəgüvənli görünürdü. Görünür, bu geyimdə
auditoriya qarşısına çıxdığı ilk dəfə deyildi.
Sprintersə əynində şux oturmuş qara kostyumda və ağ köynəkdəydi, qırmızı qalstuku geyiminə eleqantlıq verirdi. Amma
nədənsə rahat deyildi, tez-tez narazı şəkildə başını silkələyirdi.
Hər dəfə də sahibi başını sığallayıb birtəhər sakitləşdirməyə
çalışırdı. Veriliş başlayandan az sonra xanım aparıcı “məncə,
dəyərli namizədimizin qalstuku boğazını sıxır”, - deyə dilə gələndən sonra yiyəsi ipi bir qədər boşaltdı. Bundan sonra qonaq
sakitləşdi.
Öncə aparıcının xahişilə namizədlərin sahibləri özlərini təqdim etdilər. Sprinterlə təşrif buyuran gənc filosof idi, amma peşəsinə uyğun iş tapa bilmədiyi üçün, özü demişkən, filosofluğunu bu sahədə sınamağa qərar vermişdi. Basakın sahibi isə orta yaşlı kənd müəllimi idi, maaşı dolanışığa yetmədiyinə görə
əlacsızlıqdan bu işlə məşğul olduğunu söyələyəndə, aparıcı narahat olmağa başladı, “xoruz döyüşündən qazancım müəllimlikdən aldığım maaşdan çoxdu”, - deyəndə isə tez söhbəti dəyişib namizədlərin təqdimatına keçdi.
Veriliş ərzində studiyaya çoxlu zənglər və şərhlər gəlirdi.
Tamaşaçıların çoxu minnətdarlıq edir, namizədlərlə daha yaxından tanış olmaq üçün bu cür debatların sayını və verilişin
müddətini artırmağın vacibliyini qeyd edirdilər.
Verilişin ortasında maraqlı bir hadisə baş verdi. Basakın
evindən çəkilən fraqmentlər nümayiş etdirilirdi. Hündürboylu
və yaraşıqlı fərə ekrana gəlincə Sprinter qəfildən sahibinin əlindən çıxıb yerə tullandı, kostyumunun qolundan çıxan qanadlarını bir-birinə çırpıb ardarda iki ağız banladı. Rəqibinə qeyrət
necə güc gəldisə, oturduğu kreslodan yerə atılıb ona tərəf şığıdı. Mühafizəçilər cəld tərpənib özlərini yetirməsəydilər, studiyada qan su yerinə axacaqdı. Amma gözləri qızmış rəqibləri sa29

kitləşdirmək o qədər də asan deyildi. Bu anda veriliş kəsildi,
broyler toyuqlarının reklamı nümayiş etdirilməyə başladı. Təxminən beş dəqiqədən sonra veriliş bərpa olunsa da, Sprinterin
qırmızı qalstuku daha boynunda yox idi, ağ köynəyinin iki yerində deşiklər görünürdü. Basakın isə dəri gödəkçəsinin bir qolu, başındakı şlyapa yoxa çıxmışdı.
Veriliş ölkədə geniş əks-səda doğurmuşdu.
***
Parlament seçkiləri beş idən bir baş tuturdu. Builki seçkilər
tam sakit şəraitdə keçirdi. Üç-dörd dönəm öncəkilərdən fərqli
olaraq, hasarlarda, yaşayış binalarının fasadlarında, dükanların
vitrinlərində, reklam lövhələrində namizədlərin şəkillərinə daha rast gəlməzdin. Məhəllə və küçələrdə kütləvi toplantılar da,
namizədlərə ayrılan pullu və pulsuz efir vaxtı da keçmişdə qalmışdı. Arada kimlərsə qapıları döyüb namizədlərin seçki platformalarını və ya üzərində şəkilləri olan kiçik təqvimləri paylayırdılar. Hərdən yolunu azıb seçicilərlə görüşə gələn olanda da
on-on beş adam ancaq yığılırdı.
Sprinterlə Basakın final döyüşünə olan maraq parlament
seçkisinə olan marağı xeyli üstələmişdi. Həmin xoruzlar barədə
sakinlərin bilgisi millət vəkilliyinə namizədlər barədə bildiklərindən daha çox idi.
Bu gün də təşviqat kampaniyası çərçivəsində Saragilin məhəlləsində imkanlı namizədlərdən birinin görüşü olmalıydı.
Görüşöncəsi vəkilləri və səlahiyyətli nümayəndələri qapıları
bir-bir gəzib onun barəsində avtobioqrafik bilgi olan kiçik təqvimləri paylamış, həm də seçiciləri görüşə dəvət etmişdilər.
Görüşün başlanmasına çox az vaxt qalsa da, cəmi səkkiz
adam gəlmişdi. Onlardan biri də bu cür tədbirlərdən qalmayan
dəli Xanbalaydı. Qonşu küçədə keçirilən xoruz döyüşünə tamaşa etməyə yüzə yaxın adamın toplaşdığı xəbərini eşidincə hirsindən dil-dodağını gəmirən namizəd öz vəkillərindən birini
30

ora göndərdi. Vəkil ora yetər-yetməz səsgücləndirici ilə toplaşanlara müraciət etdi:
- Camaat, burdan bir küçə o yanda sizin namizədinizin görüşü keçirilir. İki gündü biz qapı-qapı gəzib sizləri bu görüşə
dəvət etmişik. Görüşə isə cəmi səkkiz adam gəlib. Yəni bu döyüşdə kimin qalib olması sizin üçün parlamentə kimin düşməsindən daha önəmlidi! Niyə axı öz taleyinizə bu qədər biganəsiz! Sonra da seçmədiyiniz adamlar qiymətlərin, vergilərin, cərimələrin artırılmasına səs verəndə parlamenti asıb-kəsəcəksiz.
Siz seçkilərə belə biganə yanaşanda parlament də əldəqayırma
olacaq da! Dəli saydığınız Xanbala namizədin görüşünə gedir,
özünü ağıllı sayan sizlərsə xoruz döyüşünə!
Kəllə Məhəmməd gözünü döyüşdən çəkmədən qəlyanını
tüstülədə-tüstülədə kal səsinə güc verdi:
- Xanbala dəlidi ki, ora gedib də. Kimin seçiləcəyi əvvəlcədən bəlli olduğu halda, ağlı başında olan adamın o görüşdə nə
işi var?! Burdasa heç olmaya bilirsən ki, kim güclüdü, o da qalib gələcək. Burdakı döyüşdü, ordakı söyüş! Qoy sənin namizədin o nağılları elə Xanbalaya danışsın, bəlkə, onu inandıra bildi,
bizsə o nağıllardan çox eşitmişik, bəsimizdi, doymuşuq daha!
Vəkil istədi onun cavabını versin, yanındakı qulağına nəsə
pıçıldadı, ağzını necə açmışdısa, eləcə də yumdu.
Qırx bir yaşlı Məhəmməd üç dəfə türmədə yatmışdı, üst-üstə on üç il "sroku" vardı. Söz gəzir ki, Məhəmməd evdə, bayırda
daşa-divara o qədər kəllə atıb ki, kəlləsi daş kimi olub. “Kəllə”
ləqəbini də ona görə vermişdilər. Məhəllədə adamlar bir-birini
qarğıyanda "səni görüm Məhəmmədin kəlləsinə tuş gələsən", deyirdilər. Bu, "səni görüm Allahın bəlasına gələsən" qarğışı
qədər ağır sayılırdı. Məhəmməd hər üç müddəti dava üstündə
almışdı və hər dəfə də onun kəlləsinə tuş gələnlər xəstəxanalıq
olmuşdular. Belələrindən biri də Uşu Fərzəli idi. Məhəlləyə təzə köçən Fərzəli beş ildən çox əlbəyaxa döyüş idmanıyla məşğul idi, uşu üzrə respublika birinciliyinin bürünc medalçısıydı.
Günlərin birində Fərzəlinin Məhəmmədlə sözləri çəp gəlir. Fər31

zəli əlini-ayağını işə salana qədər Məhəmməd kəlləsilə onu vurub yerə sərir. Həkimlər Fərzəliyə beyin silkələnməsinin ağır
forması diaqnozu qoyurlar. Məhəmməd həmin kəlləyə görə beş
il iş aldı, cəzasını günbəgün yatıb çıxdı, Fərzəli isə hələ də xəstəxanaları gəzirdi. O vaxtdan Kəllə Məhəmmədin bir sözünün
qabağında iki deyən yox idi.
Vəkil suyu süzülə-süzülə döyüşdən görüşə qayıtdı. Aralıqda
boş-bekar hərlənən üç arvad da ona qoşuldular.
Namizəd odlu-alovlu çıxış edirdi.
- Mən parlamentə seçilsəm, sizin küçələriniz bu gündə olmayacaq. Palçıq, çirk nə olduğunu bilməyəcəksiz. Hər bir məhəllədə xoruz döyüşləri üçün xüsusi yer ayrılacaq. Hər kəsin evində
istilik sistemi olacaq, qazınız, suyunuz, işığınız kəsilməyəcək.
İmkansızlara yardım ediləcək...
Namizəd nitqini bitirib kimin sualı olduğunu soruşanda dəli
Xanbala əlini qaldırdı. Namizəd “buyurun, müəllim”, - deyəndə ətrafdakılar gülüşdülər.
Xanbala o tərəfə-bu tərəfə baxıb:
- Mənimi deyirsən? - deyə şübhəli-şübhəli soruşdu.
- Buyurun, müəllim, - adamların nəyə güldükləri namizədə
çatmamışdı, - sizi deyirəm.
Xanbala özünü düzəltdi, boğazını arıtladı.
- Sağ ol, rəis! - O, qalstukda olan adamlara “rəis” deyə müraciət edirdi. - Mən öz səsimi sənə verəcəm və məhəllədə mənim
xətir-izzətimi saxlayan nə qədər adam varsa, hamısına da deyəcəm ki, səslərini sənə versinlər. Heç narahat olma, elə bil artıq
deputatsan!
Yenə gülüş və qəhqəqə səsləri eşidildi, əl çalanlar da oldu.
Yanında duranlardan biri namizədin qulağına nəsə pıçıldadı.
Kişinin sifəti tutuldu, narazı-narazı başını buladı.
- Rəis, səndən bir xahişim olacaq. - Xanbala bic-bic irişdi. Dedin ki, deputat seçilsən, imkansızlara əl tutacaqsan. Başımızı
aldadırsan, yoxsa kişi sözüdü?
Xanbalanın sualı, deyəsən, namizədi pis yerdən yaxaladı.
32

Onun özünü itirdiyini görən vəkili tez köməyinə yetdi:
- Səni aldatmaq olar, ay Xanbala kişi?! Namizədimiz nə söz
veribsə, arxayın olun, hamısını edəcək. İndi isə get o biri məhəllədə müxalifətçi namizədin görüşü var, suallarını ona ver...
Amma Xanbalanın heç yerə getmək fikri yoxdu, üzünü namizədə tutdu.
- Rəis, mənim siqaretim qurtarıb. İmkansız adamam, otuz
manat verə bilərsən, gedim özümə bir blok “Kent” alım? Başqasını çəkə bilmirəm, öskürdür məni.
Ətrafdakılar yenə gülüşdülər. İndi hamının gözü namizəddə
idi. Onun duruxduğunu görən vəkili duyuq tərpəndi, əlini cibinə atıb orada bir xeyli eşələnəndən sonra üç onluq çıxardı. Əlinin işarəsilə Xanbalanı yanına çağırdı, onluqları ona uzadıb gülümsəyə-gülümsəyə qulağına nəsə pıçıldadı. Xanbala "baş üstə,
rəis", - deyib, pulu sevincək cibinə dürtüb yox oldu.
Qısa zamanda xəbər yayıldı ki, Xanbala görüşlərinə qatıldığı
daha üç namizədin də hərəsindən bu yolla otuz manat qoparıb.
Bunu eşidən digər namizədlər görüşdən öncə öz adamları vasitəsilə onu çağırtdırıb bəri başdan haqqını verir və bərk-bərk də
tapşırırdılar ki, o həndəvərdə görünməsin.
Xanbalanı ancaq iqtidar təmsilçilərinin və imkanlı namizədlərin görüşündə görmək olurdu. Müxalifətçilərin görüşünə niyə
getmədiyi barədə suala “onlar da mənim kimi lütdülər, ciblərində siçanlar oynayır, onların görüşündə nə azarım var”, - deyə hırıldamışdı.
Xanbala seçki dövründə xeyli pul topladı və özünə çoxdan
arzusunda olduğu təzə velosiped alıb ona bərk səs çıxaran siqnal qoydurdu. İndi onu tez-tez velosipeddə siqnal verə-verə
məhəllə küçələrində ora-bura şütüyən görmək olurdu. Bir dəfə
məhəllənin simsiz teleqramı sayılan Fatma arvadın yanından
sürətlə keçəndə necə siqnallamışdısa, qorxudan xeyli özünə gələ bilməyən qadın söyüş və qarğış arsenalındakı bütün ehtiyatlarını işə salmışdı:
“Görüm, bu seçki çıxaranın başına daş düşsün! Velosipedin33

lə birgə Kamaza tuş gələsən! O siqnal verən barmaqların şikəst
olsun! Ağzına inəyin poxu olsun!...”
Bunu eşidən məhəllə arvadları “Bədbəxtin evi yıxıldı!” - deyə əllərini baldırlarına vurub, Xanbalanın halına yanırmış kimi,
başlarını yelləmişdilər. Hər kəs əmindi ki, Xanbalanın hökmü
verilib, onun nə vaxt reallaşacağını gözləmək qalır.
Həmin hadisənin üçüncü həftəsinin sonuna az qalmış, çoxlarının səbirsizliklə gözlədiyi hadisə, nəhayət, baş verdi. Velosipedilə elə həmin küçədən şütüyüb keçən Xanbalanın başı siqnala necə qarışmışdısa, yaş peyin dolu araba ilə tindən qəfil çıxan Hümbət kişini görəndə artıq gec idi. Velosiped arabaya necə çırpıldısa, zərbənin təsirindən tarazlığını itirən sahibi üzü
üstə peyin dolu arabanın içinə düşdü. Ağrıdan bağıran, üst-başından, sir-sifətindən nəcis tökülən başıbəla velosipedçini oradan güc-bəla ilə dartıb çıxardılar. Qabaq təkəri ikiqat əyilmiş
velosiped yararsız hala düşmüşdü, Xanbala isə bir aydan çox
sağ əli gipsdə, başı sarğılı gəzdi.
***
- Zəhra, bu ördək balası deyəsən xəstələnib, büzüşüb oturub,
heç nə də yemir, gəl gör nə olub buna?
- Mən həkiməm nəyəm, nə bilim nə olub ona?
- Gəl də, gəl bir bax! Bəlkə, sarımsaqlı qatıq verək buna? Mehman əl çəkmədi.
Kəkillinin hay-həşiri aləmi götürmüşdü, balasına yaxın gəlməyə qoymurdu. Zəhra ona qanlı-qanlı nəzər yetirib ərindən
acıq çıxmaq üçün fürsəti əldən vermədi:
- Sənə deyəndə ki, onları açıb buraxmaq hələ tezdi, qulaq asmadın, bu da nəticəsi. Anadan olandan qırx gün gərək göbəkləri suya dəyməsin. Girirlər suya, xəstələnib ölürlər. Həmişə bildiyini edirsən də!
- Qəribə söz danışırsan, Zəhra. Vəhşi ördəklər çöldə balalayır, balaları da yumurtadan çıxan kimi, anaları ilə birgə günləri
elə suda keçir. Onda vəhşi ördəyin kökü çoxdan kəsilməliydi
34

ki.
Zəhranın geri çəkilmək fikri yox idi.
- Vəhşi ördək ayrı, ev ördəyi ayrı, onlar çöldə yaşayırlar deyə, canları möhkəm olur. Bunları onlara tay tutma, ev ördəkləri
nərmə-nazik olurlar.
- Yaxşı, ay mənim nərmə-nazik mələyim, sən öz canın, get o
sarımsaqlı qatığı gətir, mən də kəkilliyə durumu anlatmağa çalışaram, - ər tərsliyi tutmuş arvadı yola gətirmək üçün şirin dilini işə saldı. - O uşaqlarına da de, düşsünlər həyətə.
Zəhra evə gircək, hərəsi öz otağına çəkilmiş uşaqlarına səsləndi.
- Əlimdə işim var, beş dəqiqəyə bitirib düşürəm, - ilk Sara
hay verdi.
Ardınca Nihadın narazı səsi gəldi.
- Xeyirdi?! Yenə nə baş verib?! İndi çıxacam həyətə, deyəcək
ki, gör ağaclar necə qəşəng çiçəkləyib, qızılgüllərin ətrinə bir
bax, bülbüllərin cəh-cəhinə qulaq as, arıların uçuşuna, nə bilim
vızıltısına tamaşa elə. Sonra da deyəcək ki, götür o beli, kolların
dibini bellə, ya da ağaclara su ver. Başqa nə deyəcək ki?!
- Ay bala, çağıran atandı, düş gör nə deyir də! - Zəhra əl çəkmədi.
- Nə istəyir axı sənin bu ərin bizdən?! - Nihad pilləkənləri
düşə-düşə deyinirdi. - Qoymaz da işimizlə-gücümüzlə məşğul
olaq!
Oğlunun ardınca Zəhra da əlində kasa həyətə çıxdı.
- Nədi, ay ata, məni niyə çağırmısan? - Nihad hələ atasına
xeyli qalmış, qaşqabaqla soruşdu.
- Ay oğul, nə var axı girmisiz o evin içinə, hərdən çıxın həyətə, təmiz hava dəysin sizə də. Bir ağacların çiçəklərinə bax, gör
nə gözəldi! Qızılgüllərin ləçəklərinə bir tamaşa elə, möcüzədi
ey, möcüzə! Bülbüllərin cəh-cəhini eşidirsən? Adamın ruhunu
oxşayır lap! Götür o beli...
Oğlanın başına elə bil bir qazan qaynar su tökdülər. Sirsifətini turşudub anasına:
35

- Gördün, ana, demədimmi sənə, çağırıb mənə nə deyəcək?!
Mən bircə öldüyüm günü bilmirəm də!
Ata nə baş verdiyini anlamasa da, geriyə verdi:
- Yaxşı, oğul, hirslənmə, - şirin dilini işə saldı, - gəl, heç olmasa, bunun ağzını aç, mən bu qatığı töküm onun boğazına.
- Ata, görmürsən o ölür, qatıq ona neyləyəcək ki?!
- Yazıqdı, bəlkə, köməyi oldu, ay oğul. Səndə mərhəmət deyilən şey heçmi yoxdu?!
- Deməli, siz mərhəmətli çıxmısız, hə! İndi yazıqdı deyirsən,
bir az yekəlib ətə-qana gələndə bir qazan plovdan, iki-üç boşqab bozbaşdan ötrü kəsib cana vuranda yazıq olmayacaq bəs?!
Ata bilmədi gülsün ya hirslənsin.
- Ə, qırışmal, o ətdən sən yemirsən ki?!
- Madam ki, belə oldu, onda hamı qulaqlarını açıb eşitsin:
quşların qətlinə etiraz olaraq mən bu gündən ət yeməkdən imtina edirəm!
Mehman çevrilib Nihadın arxasında dayanıb qəşş edən Saranı qıyqacı süzdü.
- Yox, ata, - bu baxışla atasının nə demək istədiyini qız dərhal tutdu, - hərçənd ki, heyvanların kəsilməsinə çox pis baxıram və ola bilsin, nə vaxtsa bunun üçün yetişdim, amma indi
belə ciddi bəyanatla çıxış etməyə hazır deyiləm. Nə deyirsən,
mən hazır. - Anasından qabı alıb bala ördəyin dimdiyini ehtiyatla aralamağa çalışan atasına yaxınlaşdı...
Günorta yeməyinin vaxtıydı. Ər-arvad xəlvətdə nəsə barədə
xeyli pıçıldaşıb sonra gülə-gülə ayrıldılar. Mehman mətbəxə
keçib axşam oxumağa macal tapmadığı qəzetləri yanına tökdü.
Bir azdan Zəhra uşaqları yeməyə çağırdı. Çox çəkməmiş əvvəlcə Sara, ardınca da qardaşı içəri girdi. Mehman başı məqaləni
oxumağa möhkəm qarışmış kimi gözünü qəzetə zilləmişdi.
- Anacan, ölürəm acından, tez gətir görək nə bişirmisən. Nihad əllərini bir-birinə sürtə-sürtə masanın arxasına keçdi, səbirsizliklə yeməyi gözləməyə başladı.
Zəhra düyü şorbasını qaba çəkib qarşısına qoyanda bir ye36

məyə baxdı, bir anasına.
- Bu nədi, ay ana, sənin yeməyin elə budu? - Oğul az qala
havalanacaqdı.
- Noolub ki, o yeməyə, gözəl balam? - Ana sualı anlamırmış
kimi, təəccüb dolu baxışlarını oğluna dikdi.
- Dolamısan məni, ay arvad! Mən acından ölürəm, düyü şorbasıyla qarın doyar?! Ətli yemək bişirməmisən ki?! - Nihad
anasının üstünə kəkələndi.
Mehman elə bunu gözləyirmiş kimi, oturduğu yerdə dikəldi.
- Əə, bə deyirdin daha ət yeməyəcəksən, nooldu?! Arvadı az
qalmışdı öldürəsən ki!
Nihadın bayaqkı söhbət tamam yadından çıxmışdı, bir anlığa tutuldu, amma tez də özünə gəldi.
- Mən dedim quş əti yeməyəcəm, demədim ki, mal əti də yeməyəcəm!
Bu cavabı gözləməyən ər-arvad uğunub getdilər. Sara da onlara qoşuldu. Sifətinə ciddi görkəm verib, qaşlarını da çatıb nəyə güldüklərinə təəccüblənirmiş kimi onları tərs-tərs süzən Nihad da özünü çox saxlaya bilmədi.
Az keçmiş, xoşladığı kotletlə kartof qızartması süfrəyə gəldi.
***
Bu gün səhər Zəhra uşaqlarını səsləməmişdi. Kefi
olmayanda belə edirdi. Səhər süfrəsi arxasında oturan hər kəs
səbəbini təxmin edirdi. Dörd nəfərin hər biri dünən gecə baş
verən o dəhşətli hadisənin təsiri altında idi. Nihad isə səhəri
gözü açıq açmışdı.
...Altıncı sinifdə oxuyanda onlara Səbinə adlı təzə ədəbiyyat
müəlliməsi verdilər. Universiteti təzə bitirmişdi. Çox gözəl idi,
dərsi də çox yaxşı öyrədirdi. Nihad ilk görən andan vurulmuşdu ona. Dərslərini yaxşı oxuyurdu deyə, müəlliməsi onu fərqləndirəndə hərdən yaxınlaşıb əllərini çiyninə qoyur, ya da saçlarını tumarlayırdı. Hər dəfə də elə həyəcanlanırdı ki, üzü pörtürdü. Bunu tutan sinif yoldaşları “özündən iyirmi yaş böyük
37

müəlliməsi ilə evlənən prezidentlər də var, sənə niyə olmasın
ki”, - deyə onu cırnadırdılar.
Növbəti dərs ilində Səbinə nişanlandı. Xəbəri eşidən Nihad
xeyli müddət özünə gələ bilməmişdi.
Oğlanın atasının hansısa nazirlikdə yüksək vəzifədə çalışdığını söyləyirdilər. Özü yekəxananın biriydi. Heç kim adını bilmirdi, uşaqlar öz aralarında ona zırrama deyirdilər. İri qara
“Cip”i vardı. Çox vaxt nişanlısını dərsə onunla gətirir, dərsdən
çıxanda da maşınında aparırdı.
Bir dəfə məktəbin qapıçısı, həm də qarovulçusu Məmməd
dayı ona maşınla bərk sürətlə məktəbin həyətinə girdiyinə görə ona irad tutdu. Zırrama isə cavabında atası yaşda kişiyə şagird və müəllimlərin gözü qarşısında ağzından çıxanı dedi.
Məktəbin direktoru haya-küyə həyətə düşüb nə baş verdiyini
biləndə qapıçını möhkəm danladı, zırramadan da üzr istədi.
Səbinənin oğlanı sevmədiyi aydın görünürdü. Nihad bir neçə dəfə tənəffüs vaxtı dəhlizdə onun telefonla kiminləsə əsəbi
danışığının şahidi olmuşdu. Həmin adamın zırrama olduğunu
anlamaq çətin deyildi. Belə hallarda yaxın bir yerdə, üzü pəncərəyə tərəf dayanıb, qulaqlarını şəkləyib qulaq asırdı. “Bu gün
işim var, gedə bilməyəcəm”, “əziyyət çəkib gəlmə, özüm gedəcəm, həm də təmiz hava almaq istəyirəm”, “nahaq yerə o qədər
pul vermisən, axı bilirsın ki, mən qır-qızıl taxmıram” - bu kimi
ifadələri tuta bilmişdi. Hər dəfə bu danışıqlardan sonra müəlliməsinin qanı möhkəm qaralırdı. Bir dəfə hətta növbəti mübahisələrindən sonra qızın tələsik məktəbin boş olan həyətinə çıxıb,
qollu-budaqlı çinar ağaclarından birinin gövdəsinə sığınıb gizlincə ağladığını da görmüşdü. Nihad onda bərk qəzəblənmişdi.
Ona yaxınlaşıb təskinlik vermək, “sən daha yaxşısına layiqsən
müəllimə, o, sənin tayın deyil, rədd elə, gedib tayını tapsın”, demək istəmişdi. Amma cəsarəti çatmamışdı.
Günlərin birində elə bir hadisə baş verdi ki, Nihadın səbir
kasası daşdı.
Zırrama axşam dərsdən sonra nişanlısını götürmək üçün
38

gəlmişdi. Onlar məktəbin həyətində “Cip”in yanında dayanıb
nəyinsə mübahisəsini edirdilər. Tənəffüs idi, Nihad pəncərədən
bu səhnəni görəndə marağı güc gəldi. Həyətə düşdü, diqqəti
cəlb etməməyə çalışaraq ehtiyatla “Cip”ə yaxın yerdə, qoşaqanad çinarın yanında dayandı. Buradan onları eşitmək olurdu.
- Axı mən sənə demişdim ki, mənim bu gün gedəsi yerim
var, səninlə gedə bilməyəcəm.
- Sən mənim nişanlımsansa, bilməli deyiləm ki, hara gedirsən?
- Mən sənin nişanlınamsa, özümün şəxsi həyatım olmamalıdı? Sən məgər mənə etibar etmirsən ki, belə təkidlə hara getdiyimi soruşursan?
- Söhbət mənim sənə etibar edib və ya etməməyimdən getmir, məni özümdən çıxaran sənin inadla bunu məndən gizlətməyindi...
Birdən zırramanın gözü Nihada sataşdı və əlini ona tərəf
uzadıb:
- Qulaqlarını şəkləyib nə baxırsan, ə?! Rədd ol burdan, küçük! - deyə üstünə bağırdı.
O hadisədən sonra Nihad bir neçə gün özünə gələ bilmədi.
Sevgilisinin gözü qarşısında bu cür alçaldılması ona ağır gəlirdi. Qərarını qətiləşdirdi: bu gədə cəzasını almalıydı. Hayıfını
hansı yolla çıxmaq barədə çox götür-qoy edəndən sonra, nəhayət, variantlardan biri üzərində durdu.
Qəsdini həyata keçirmək üçün plan cızdı və ona uyğun hərəkətə keçdi. Əvvəlcə iri bir mismar tapıb onun ucunu yaxşıca itilədi. Sonra bir neçə dəfə maşın qəbirstanlığı adlanan əraziyə gedib orada yararsız hala düşmüş avtomobillərin üzərində məşq
etməyə başladı. Əvvəl çətin gəldi, əli o qədər də rahat yatmırdı,
amma bir neçə məşqdən sonra artıq pis alınmırdı, maşınların
üzərində istədiyi izləri asanlıqla açmağı baçarırdı. İndi rahat
ola bilərdi: planını həyata keçirə bilsə, zırrama layiqli cəzasını
alacaqdı.
Uğurundan ruhlanıb fikirləşdi ki, bəlkə, maşını sadəcə cız39

masın, onun görünən yerində böyük hərflərlə zırrama sözünü
cızsın. Amma məşq zamanı bunun xeyli vaxt apardığını görüb
kiminsə diqqətini çəkə biləcəyindən ehtiyatlandı. Ona görə, ilkin variantın üzərində dayandı: maşının üzərində mümkün qədər çox və nizamsız dərin izlər buraxmaq. Əvvəlcə sinifdə özünə yaxın dost saydığı Muradı da bu işə cəlb etmək istədi; dostu
qıraqda durub keşik çəkər, təhlükə olanda səs çıxarmaqla və ya
hər hansı başqa üsulla onu xəbərdar edərdi. Amma sonra fikrindən vaz keçdi, dostu kiminsə yanında ağzından qaçıra və o,
ifşa oluna bilərdi. Ona görə, əməliyyata tək getmək qərarını
verdi.
Planını gerçəyə çevirməzdən öncə kəşfiyyat xarakterli bəzi
araşdırmalar apardı. Məsələn, xeyli müşahidələri nəticəsində
öyrəndi ki, zırrama bir qayda olaraq günorta saat birin yarısında nişanlısını məktəbdən götürmək üçün gəlir. Maşınını ya
məktəbin həyətinə sürür ya da hasarın o tərəfində, çinarın kölgəsində saxlayır. Məktəbin həyətində bu işi görmək riskliydi:
həyətdəkilər, qapıçı, pəncərədən baxanlar görə bilərdilər. Amma hasarın o tərəfi daha təhlükəsizdi. Orada həmin vaxtlarda
nadir hallarda kimsə olurdu, məktəbin pəncərələrindən baxanda da maşının dayandığı yer görünmürdü. Onu da öyrəndi ki,
zırrama maşını parkovka etdikdən sonra ya yaxınlıqdakı çayxanaya gedir, ya da nisbətən uzaqda olan internet klublarından
birinə. Orada təxminən yarım saat olur. Saat birdə nişanlısı
dərsdən çıxanda zırrama da çayxanadan və ya klubdan çıxıb,
ya məktəbin həyətində, ya da maşının yanında onu gözləyir.
Hər iki məkana bir neçə dəfə baş çəkib oradan maşının saxlandığı yerin görünüb-görünmədiyini dəqiqləşdirdi. Həmin ərazi
çayxanada bəzi nöqtələrdən göründüyü halda, internet klubun
görüntü dairəsindən kənarda idi. Ona görə, zırramanın kluba
getdiyi halda bu işi görmək daha təhlükəsizdi.
Nəhayət, planını gerçəyə çevirmək və bunu şənbə günü etmək qərarını verdi. Riyaziyyat dərsiydi. Müəllimi xətrini çox istəyirdi, saat birin yarısı olanda, beş-on dəqiqəliyə çıxmaq xahi40

şinə gülümsəyərək razılıq verdi. Otaqdan çıxıb dəhlizdəki pəncərələrdən birinə yaxınlaşdı, bir-iki dəqiqədən sonra qara
“Cip”in səsi eşidildi; indi o, bu səsi başqalarından rahatlıqla
ayıra bilirdi. Bu gün, deyəsən, onun üçün uğurlu gündü: zırrama həm maşınını məktəbin həyətində yox, çinarın altında saxladı, həm də çayxanaya yox, internet kluba tərəf yön aldı.
Sürətlə məktəbin pilləkənlərini düşdü. Ağ kağıza bükdüyü
mismar əlindəydi. Məktəbin girişində qarovulçu ilə rastlaşdı.
Məmməd kişinin yaşı altmışa yaxındı. Hündürboy, nurani görünüşlü və çox xoşxasiyyət biriydi, işinə də vicdanla yanaşırdı.
Həyat yoldaşı və on beş yaşlı qızı on il öncə dəhşətli avtomobil
qəzasında həyatlarını itirmişdilər. Taleyini alt-üst edən o faciədən sonra qohumlar, dost-tanış çox təkid etsələr də, ikinci dəfə
ailə qurmaq istəmədi. Elə o vaxtdan məktəbə bağlanmışdı, vaxtının çoxunu da burada keçirirdi. Mehribançılığına, qaygıkeşliyinə görə məktəbin direktoru, müəllimlər, valideynlər, şagirdlər, bir sözlə, hamı xətrini çox istəyirdi. Bir il öncə həkimlər onda xərçəng xəstəliyini aşkarlamışdılar. O vaxtdan xeyli arıqlamış, iri cüssəsindən əsər-əlamət qalmamışdı.
Məmməd kişi Nihadın atasını çoxdan tanıyırdi, hər dəfə onu
görəndə hal-əhval tutur, salam göndərirdi.
- Hara belə tələsirsən, Nihad bəy, olmaya görüşə gedirsən?
Qapıçının ürəyindəkilərini oxuya biləcəyindən təlaşa düşsə
də, həyəcanını büruzə verməməyə çalışdı.
- Yox, ay Məmməd dayı, mənim nə yaşımdı ki, görüşə gedim, dəftərim dolub, təzəsini almaq üçün mağazaya gedirəm.
Müəllimdən də icazə almışam.
Amma elə həyəcanlıydı ki, dili topuq vurdu, dedikləri də
çox ciddi alındı. Məmməd kişi hər zaman zarafatlarına zarafatla cavab verən uşağın davranışında bu qəribəliyi hiss edib onu
təəccüblə süzməyə başladı. Əlində nəyisə bərk sıxdığı da gözündən yayınmadı.
- Əlindəki nədi, elə bərk-bərk gizlətmisən? Olmaya, pullarını
kağıza bükmüsən ki görən olmasın?
41

Nihad bükülünü əlində daha da bərk sıxıb getdikcə artan
həyəcanını gizlətmək üçün gülümsədi.
- Yox, ay Məmməd dayı, pulun yeri cibdi, bu, adi kağızdı, zibil yeşiyinə atacam, - deyib qapıçıdan aralandı.
Məktəbdən çıxanda geri dönüb baxdı, Məmməd kişi asta addımlarla pilləkənə tərəf gedirdi. Bir balaca toxtadı, məktəbin giriş qapısından çıxdı, çinarın yanında dayanan qara “Cip”ə ötəri
nəzər saldı, ətrafa baxdı, kimsə yox idi. Planını həyata keçirmək
üçün münasib vaxt idi. Maşına tərəf getdi, bir də dayanıb ətrafa
göz qoydu, kimsənin görmədiyinə əmin olunca maşına yaxınlaşdı. Mismarın ucunu kağızdan çıxarıb onu maşının üzərində
var qüvvəsilə gəzdirməyə başladı. Mismar ön qapıdan arxaya baqaj istiqamətində nizamsız hərəkətə keçdi. Məşqlər zamanı
onun hərəkətdə olduğu vaxt çıxardığı səsin diqqəti çək-məməsi
barədə də düşünmüşdü. Bir neçə məşqdən sonra çox az səslə
bu işi görməyin yolunu tapdı. Amma indi ona elə gəldi ki, mismar maşının üzərində hərəkət etdikcə qulaqbatırıcı səs çıxarır.
Bu hissdən az qala nəfəsi kəsiləcəkdi. Əli maşının üzərində olsa
da, gözləri ətrafdaydı. Uzaqdan iki nəfərin döngəni burulduğunu görüncə həyəcan içində mismar bükülü kağızı elə maşının yanındaca atıb oradan sürətlə uzaqlaşdı.
Əvvəl istədi məktəbə geri dönsün, amma qapıçıyla söhbətini
xatırlayıb istiqamətini dəyişdi, arxaya baxmadan yaxınlıqdakı
dəftərxana dükanına tərəf yollandı. Ora qədər iki yüz metr
olardı. İşıqfora çatanda dayandı, qırmızı işıq yanırdı, yavaşca
çevrildi, ötəri “Cip” tərəfə baxdı. Sakitlikdi. Bayaq döngəni burularaq gəlib maşının yanından keçən cütlüyün başı söhbətə elə
qarışmışdı ki, heç maşına tərəf baxmadılar da. Məktəb tərəfdə
də sakitlikdi. Zəngə hələ on-on beş dəqiqə var deyə düşündü,
növbəti dərsə rahatlıqla çatacaqdı. Küçəni keçib mağazaya girdi, dəftər aldı, oradan çıxıb məktəbə tərəf üz tutdu. Qara
“Cip”in yanından keçəndə ötəri göz yetirdi, maşın pis gündəydi. Qorxu və təlaş içində addımlarını yeyinlətdi.
Dəhlizi keçib ikinci mərtəbəyə qalxmaq istəyirdi ki, başı ota42

ğından bayıra çıxan Məmməd kişinin səsi gəldi.
- Dəftər ala bildinmi, Nihad bala?
- Aldım, Məmməd dayı, - səsindəki həyəcanı gizlətməyə çalışıb sürətlə pilləkənləri qalxmağa başladı.
Dərs otağına girəndə riyaziyyat müəllimi əlindəki dəftəri
görüb: “Əliboş getmişdin, əlidolu qayıtmısan, a dost. Niyə qayıdırdın ki, artıq tənəffüsə az qalıb”, - deyə zarafata saldı. Müəllimin sözü ağzında qalmışdı ki, zəng çalındı.
Uşaqlarla birlikdə Nihad da sinifdən çıxdı, ayaqyoluna tərəf
getdi: buradakı pəncərədən məktəbin həyəti aydın görünürdü.
Bir neçə dəqiqədən sonra ingilis dili müəlliməsi həyətdə göründü. O, gözdən itən kimi Nihad da tualeti tərk etdi. Ürəyi bərk
döyünürdü, bir an elə gəldi ki, hamının nəzərləri ona dikəlib.
Özünü sakitləşdirdi, uşaqlar qəfəsdən qurtulmuş meymunlar
kimi oraya-buraya qaçışırdılar, ona fikir verən yox idi. Hələ
zəngə xeyli vaxt vardı.
Birdən həyətdə səs-küy qopdu. Oynayan uşaqlar səsi eşidib,
nə baş verdiyini aydınlaşdırmaq üçün pəncərələrə yaxınlaşıb
maraqla həyətə boylanmağa başladılar.
Bu, zırramanın səsiydi, məktəbin həyətində durub bağırırdı.
- Hansı it oğlu it bunu edib?! Onu mütləq tapacam, boğazını
da bu əllərimlə üzəcəm!..
Nişanlısı onu sakitləşdirməyə çalışsa da, öz üzərində nəzarəti tamam itirmişdi. Əlində kağıza bükülü nəsə vardı, onu başı
üstə qaldırıb səsini də başına almışdı.
- Bilirəm, bunu məktəbdəkilərdən biri edib! Bu kağızda həmin şəxsin barmaq izləri var. O adam bilsin ki, mənim üçün
onu tapmaq su içmək kimi bir şeydi! Yaxşısı budu, kim bunu
edibsə, özxoşuna gəlib boynuna alsın! Söz verirəm, heç nə etməyəcəm ona, sadəcə, bilmək istəyirəm ki, bunu niyə edib!
Hay-küyə məktəbin müəllimləri və şagirdləri də ora yığışdılar. Nihadın riyaziyyat müəllimi də Səbinə müəlliməyə qoşulub
zırramanı sakitləşdirməyə çalışırdı. Məmməd kişi də oradaydı,
amma müdaxilə etmirdi, qıraqda dayanıb baxırdı. Az sonra
43

məktəbin direktoru da həyətə düşdü. Müəllimlərə şagirdləri də
çəkib dərsə getməyi tapşırıb oğlana yaxınlaşdı, bir neçə dəqiqə
nəsə danışdılar. Zırrama əl-qolunu ölçə-ölçə ona nəsə deyirdi.
Sonra həyətdən çıxdı, Səbinə müəllimə də ardınca yollandı.
“Cip”in motorunun bağırtısı gəldi, az sonra yenidən ətrafa sakitlik çökdü.
Həmin gün hamı o hadisədən danışırdı. Çoxları da: “Əcəb
oldu ona, kim edibsə yaxşı edib”, - deyə bunu edənə bəraət qazandırırdı.
O gün Nihad gecəni çox narahat keçirdi. Səhər yeməyinə
düşəndə hamı masa arxasındaydı. Anası çox xoşladığı sıyıq bişirmişdi, qaba çəkib qabağına qoydu. Oğlunun halı xoşuna gəlmədi, əlini alnına qoyub qızdırmasını yoxladı.
- Bütün gecəni sayıqlamısan, ay bala, - anası nigaran səslə
dilləndi, yadında qalan üç sözü də təkrarladı: “zırrama”, “Səbinə müəllimə” və “cinayət”.
Nihad söhbəti tez dəyişdi, iştahası olmasa da, sıyığını yeyib
otağına qalxdı.
Şam yeməyində Zəhra dünən məktəbdə baş verən hadisədən söz açıb, “görəsən, bunu kim edib”, - deyə söhbəti sualla
bitirdi.
- Allah bilir kim edib, - Mehman fikirli-fikirli çiyinlərini çəkdi. - Amma hər halda, uşaq cəsarət edib belə şey eləməz, yəqin,
böyüklərdən kiminsə işidir, - əlavə edib maşının sahibinin kim
olduğunu soruşdu.
- Nihadın ingilis dili müəlliməsi Səbinənin nişanlısıdı, özü
də yüksək vəzifəli adamın oğludu, yaxın vaxtlarda toyları olmalıdı. Deyirlər maşının yanında ağ kağıza bükülmüş mismar
tapılıb, hər ikisinin üzərində maşının rəng izləri var. Oğlan deyirmiş ki, ekspertizaya verib tapdıracaq bunu edəni. Özü də deyirmiş ki, bunu məktəbdən kimsə edib.
Anasından eşitdiklərinə Nihadın rəngi ağardı. Amma həyəcanını hiss etdirməmək üçün qaşığını boşqaba taqqıldada-taqqıldada yeməyə başladı, amma qulağı atasındaydı.
44

- Ekspertiza üçün, gərək, cinayət işi açıla. Konkret şübhələndikləri adam olsaydı, bunu etmək asan olardı. Amma maşın
cızmağa görə kimdi çinayət işi açan. Lap elə açsalar belə, məktəbdə iki yüzdən çox şagird, iyirmidən çox müəllim, ondan çox
işçi var, hamısının əl izi götürülməlidi. Valideynlər adamın üstünə qalxarlar ki, sən mənim körpə uşağımın nə haqla əl izini
götürürsən. Boş şeydi! Öz dediklərinin ciddi olmadığını yəqin
özü də bilir, sadəcə, hədə-qorxu gəlir. - Bir qədər fikrə gedib
əlavə etdi: - Amma kim bunu edibsə, qurd ürəyi yeyib. Özü də
günün günorta çağı. İnanmıram bu, hansısa uşağın işi ola. Yoldan keçən təsadüfi adam da edə bilərdi... Ola bilsin, kiminləsə
ya düşmənçiliyi var, ya da deyirsiz yekəxanalığı var, buna görə
dərsini veriblər. Bəlkə də, qızı istəyən başqa birisi var.
Zəhra çiyinlərini çəkdi.
- Nə bilim, vallah, mən də sənin kimi. Amma qız çox ağıllı,
həm də göyçək qızdı. Uşaqdan böyüyə kimi dindirirsən, hamı
deyir ki, Səbinə müəllimə o oğlanın tayı deyil. Heyif o qızdan.
Atasının ekspertiza ilə bağlı dediklərindən sonra Nihadın
ürəyi bir az yerinə gəldi. Yoxsa neçə vaxtdı rahatlığı itmişdi.
Hətta atasının qanun kitablarında ekspertiza ilə bağlı maddələrə də baxmışdı, amma bir şey anlamamışdı. Çox qəliz dildə yazılmışdı. Atasında şübhə yaratmamaq üçün bu barədə ondan
soruşmağa ürək etmirdi. Yaxşı ki, özü bu söhbəti saldı. O gün
rahat yata bildi, amma daha bir təhlükə qalırdı. Ertəsi gün
qorxduğu şey başına gəldi.
Zırramanı cəzalandırdığı gündən sonra Məmməd kişiylə
qarşılaşmamağa çalışırdı. Bu gün isə idman dərsində uşaqlarla
futbol oynamağa gedəndə qapıçı qəfil qarşısında peyda oldu.
Ehmalca qoluna girib gülümsəyərək:
- Səninlə söhbətim var, Nihad bala, gedək otağıma, bilirəm
futbola tələsirsən, cəmi iki-üç dəqiqəliyə vaxtını alacam, - dedi.
Məktəbin girəcəyində kiçik bir otağı vardı. Xırda masa,
küncdə dəmir çarpayı, bir qıraqda da qab-qacaq və digər əşyalar yığılmış köhnə şkaf. Oturmaq üçün yer göstərdi, çay təklif
45

etdi. Nihad həyəcanını gizlətməyə çalışaraq təşəkkür edib
uşaqların onu gözlədiyini dedi.
- Nihad, oğlum, o günü xatırlayırsan, dərsdən icazə alıb dəftər almağa gedirdin, əlində də ağ kağıza bükülü nəsə vardı?
Nihadın rəngi qaçdı. Qapıçı bunu duydu və asta-asta davam
etdi.
- Mən onun nə olduğunu soruşdum, sən də dedin ki, adi kağızdı, zibil vedrəsinə atacaqsan. Həmin kağız Səbinə müəllimənin nişanlısının maşınının cızıldığı gün hadisə yerində tapılıb.
- Nə olsun, ay Məmməd dayı, həyət-baca, hər yer ağ kağızla
doludu, - Nihad həyəcanını boğmağa çalışsa da, səsindəki qətiyyətsizliyi özü də hiss etdi.
Hər zaman gülərüz gördüyü qapıçının zəhmli baxışları düz
gözlərinin içinə dikildi.
- Elədi, ay Nihad, həyət-baca kağızla doludu, amma sənin
əlindəki kağızın üstündə qırmızı rəngli tuş izləri vardı. Hətta
mən əvvəlcə elə bilmişdim ki, barmağını qanatmısan, amma
diqqətlə baxanda bunun qan olmadığını anladım. Həmin gün
qara “Cip”in yanında tapılan mismara bükülü ağ kağızın üzərində də qırmızı rəngli tuş izləri vardı.
Nihad baxışlara davam gətirməyib gözlərini yerə dikdi. Diliağzı qurumuşdu, dizləri həyəcandan əsirdi, ayaq üstə güclə dayanmışdı. Qapıçı asta-asta stuldan qalxıb ona yaxınlaşdı, əlini
yavaşca çiyninə qoydu. - Bilirəm, sən bunu boş yerə etməzdin.
Yəqin, ortada hansısa ciddi səbəb olub ki, buna getmisən.
Amma çox böyük risk etmisən. Görən olsaydı, hələ heç özünü
demirəm, təsəvvür edirsənmi atanın necə böyük problemləri
yaranardı. Allah biabırçılıqdan qoruyub hamımızı, bala. - Bu
yerdə gülümsədi. - İndi isə başını qaldır, gülümsə və get rahat
futbolunu oyna, heç nədən də qorxma, bu sirr ikimizin arasında qalacaq və mən onu özümlə qəbirə aparacam. Ora getməyimə isə çox az vaxt qalıb.
Nihad bilmədi nə desin, doluxsundu, çətinliklə ancaq “çox
sağ ol, Məmməd dayı”, - deyə bildi və otaqdan çıxdı...
46

Məmməd kişi həmin il dünyasını dəyişdi. Xəbəri eşidəndə
Nihad ikili hiss keçirmişdi: həm alicənab və xətrini çox istədiyi
bir adamın itkisinə kədərlənmiş, həm də o qorxulu sirri bilən
ikinci adamın daha bu dünyada olmadığına sevinmişdi;
sonuncu fikrinə görə sonralar çox utanırdı. Səbinə müəllimə isə
növbəti ildən daha onlara dərs demədi. Danışırdılar ki, etirazlarına baxmayaraq, valideynləri qızı zorla istəmədiyi adama ərə
verib, zırrama isə ona işləməyə icazə verməyib.
O vaxtdan Nihad müəlliməsini və ilk sevgilisini
görməmişdi... və dünən gecə Səbinə adam öldürmüşdü. Qəzet
və saytlar, sosial şəbəklər günün əsas hadisəsi kimi bu xəbəri
tirajlayırdılar. Qətllə bağlı yayılan şəkillərdəki qatili Nihad
çətinliklə tanıya bilmişdi; orada Səbinənin gözəlliyindən əsərəlamət yox idi. Başına endirilən zərbələrdən sir-sifəti tanınmaz
hala düşsə də, qurbanı asanlıqla tanımışdı; bu, o idi - zırrama...
***
Kəkilli iki gündü yemək yemirdi. Balalarının üstündə külək
kimi əsən qayğıkeş anadan əsər-əlamət qalmamışdı. Tez-tez
körpələrini qanadlarının altına alan, onları bir an da gözdən
qoymayan, öz quş ağlıyla təhlükə sandığı ən xırda şeydən ötrü
belə hay-həşir qoparan kəkilli indi onlara tam biganəydi. Balalarsa yerindən demək olar ki tərpənməyən analarının yanında
durmaqdan bezib getdikcə daha tez-tez ondan uzaqlaşırdılar.
Zəhra narahat olmağa başladı: bu, onlar üçün təhlükəliydi, istənilən vaxt hərdən səmada peyda olan qarğılara, hətta qarğalara
yem ola bilərdilər. Ertəsi gün hinin qapısını açanda kəkillini ölü
gördü. Balaları ətrafına yığışmışdılar, onlar da qaqqıladaşaqaqqıldaşa ora-bura qaçışan, sonra isə qapıya yön alan toyuqcücəyə qoşuldular. Ölü ördəyin yanında dayanıb qəmli-qəmli
ona xeyli baxdı; kəkillini bu halda görmək istəməzdi, xüsusilə
də, ana olandan sonra...
Yiyəsiz qalmış ördək balaları elə hey vaqqıldaşıb analarını
47

çağırırdılar. İkinci gün çığırtıları azaldı, üçüncü gün isə səsləri
demək olar ki, kəsildi. Bir-birinin ardınca düşüb həyəti gəzir,
suda çimir, doymayan qarınlarını doldurmaq üçün heç vaxt əskik olmayan yemi elə hey içəri ötürürdülər. Zəhra tez-tez pəncərənin qabağında dayanıb onlara maraqla tamaşa edirdi. Dördüncü gün, axşam toyuq-cücəni hinə yığanda balalardan ikisi
çatışmadı. Bir də saydı. İkisi yox idi. Bütün həyəti ələk-vələk etdi. Nə ölülərini tapa bildi, nə də dirilərini. Mehman işdən gələndə xəbəri ona verdi.
- Anaları sağ olanda heç kim qorxusundan onlara yaxın düşə
bilmirdi, indi sahibsiz qalıblar. Pişiyə, qarğalara, vəhşi quşlara
yem ola bilərlər. Məncə, onları təzədən qaytaraq qəfəslərinə.
Qoy bir az böyüsünlər, sonra buraxarıq. Hə, bir də, sənə demişdim ki, deyəsən, həyətdə siçovul peyda olub. O gün onu gözümlə gördüm, iri, qara bədheybət bir şeydi. Çox güman ki,
onun işidi. Bizdə heç vaxt siçovul olmazdı, siçan var idi, bütün
həyətlərdə olur, amma siçovul təzə peyda olub. Elə qorxuram
ki, onlardan!
- Bunlar azadlıq görüblər, Zəhra, yenidən qəfəsə dönmələri
onlar üçün işgəncə olacaq. Mənsə bir hakim kimi, bu evdə işgəncənin tətbiqinə heç cür razı ola bilmərəm. Gözünə görünən
də, yəqin, siçan olub, adamlar qocalanda bəzən qarışqanı fil kimi də görə bilir...
- Yenə də başladı! Haçan sənə sərf edir olursan hakim, sərf
etməyəndə də humanizm, ədalət heç yadına da düşmür. Özün
bilərsən, məndən demək. İstəyir hamısı qırılsın, heç vecimə də
deyil. Qoca isə özünsən, bir mənə də bax, özünə də, küçədə qoşa gedəndə camaat elə bilir ata-balayıq.
- Yaxşı, ay mənim göyçək balam, acından ölürəm, gedək atanın yeməyini ver, bir azdan bacı-qardaşların da gələcəklər.
- Onları demə, lap qudurublar, axır zamanlar səndən tez evə
gəlmirlər. Soruşanda da hardasız, ağzımdan vururlar ki, biz daha yetkinlik yaşına çatmışıq, müstəqil adamlarıq, daha bu sorğu-sualı yığışdır. Evə gec gələndə müstəqil olurlar, əyinlərinə
48

tuman-şalvar almaq gələndə müstəqillik yaddan çıxır.
- Çox sıxma uşaqları, qoy istədikləri kimi həyatlarını yaşasınlar.
- Elə sənsən də, onları başımıza çıxaran. Danlamaq, tərbiyə
vermək əvəzinə, tərəflərini saxlayırsan, bir azdan heç birimizi
saymayacaqlar, onda deyəcəm sənə.
Ertəsi gün Mehman evə gələndə Zəhranı gözü yaşlı gördü.
Arvadı ördək balalarının hamısını siçovulun yediyini dedi.
Mehman nədən məhz siçovulu qaraladığını soruşdu.
- Təsadüfən pəncərədən baxanda həmin o qara siçovulu ağzında nəsə aparan gördüm. Mənim hay-küyümə qaçıb odun yığılan yerə girdi. Qorxumdan ora yaxınlaşa bilmədim ki, görüm
ağzındakı nəydi. Sonra baxdım ki, balaların hamısı yoxa çıxıb.
Elə yazığım gəlir onlara. Bu gün yadıma düşdükcə gözümdən
yaş heç əskik olmayıb. - Ərini çəp-çəp süzdü. - O tifillərin ölümü sənin günahına yazılacaq.
Mehman arvadına baxdı, ona təsəlli vermək üçün nəsə demək istədi, amma fikrindən daşındı, ayaqqabılarını geyib, “bir
azdan qayıdıram”, - deyib evdən çıxdı. Zəhra narahat olsa da,
heç nə soruşmadı. Yarım saat keçməmiş əri əlində qəfəsə oxşar
bir şeylə geri döndü.
- Bu nədi, ay kişi, olmaya, bülbül saxlamaq fikrinə də düşmüsən?
- Yox, ay Zəhra, siçovul tələsidi. O canini tutub dar ağacından asacam. Get, o dünən aldığım kolbasadan bir tikə kəs gətir.
Zəhra başını yelləyib kişisinin tapşırığını yerinə yetirməyə
yollandı. Bir neçə dəqiqədən sonra tələ hazır idi. Mehman onu
həyətin görünməyən yerlərindən birində yerləşdirdi.
Sara ilə Nihad axşam evə birgə döndülər. Zəhra onlara soyunmağa imkan vermədi, çağırıb tələni göstərdi.
- Bu, yəqin, ərinlə sənin yaradıcılığın olar, Zəhra xanım.
Könlünüzdən, deyəsən, siçovul ətindən kabab keçir, - Sara qardaşına göz vurdu.
- Ürəyin çıxmasın sənin, qız! Ödüm ağzıma gəldi! Atan alıb,
49

deyir ördək balalarının qanını yerdə qoymayacam, o siçovulu
tutub dar ağacından asacam. Ay-hay, bu siçovulun ağlı atanın
ağlı qədər işləmədi də, boynunu gətirib salsın onun kəndirinə.
Yəqin, bu gün maraqdan işdə rahat otura bilməyib ki, görəsən,
siçovul düşüb tələsinə ya yox. Mən heç, işdəkilərdən utanmasaydı, hər on dəqiqədən bir zəng edib soruşardı.
- Yaxşı da, ay ana, sən atamı lap ovçu elədin. - Nihad söhbətə qatıldı. - Onun o qədər işi-gücü var ki, heç siçovul yadına
da düşmür.
- Nə deyirəm, mən ölü, siz diri, görərsiz atanız bu gün evə
neçədə gələcək. Mən bu kişiylə iyirmi ildən çoxdu bir dam altda yaşayıram, cikinə də bələdəm, bikinə də. Başqa vaxt saat
doqquzdan-ondan tez evə gəlmir, bu gün iş vaxtı bitən kimi qaçıb gələcək ki, ya başım ağrıyır, ya da dişim...
- Ana, səni əmin edirəm ki, bu dəfə yanılırsan. - Nihad təslim olmadı. - Gəl, mərc gələk: sən deyən düz çıxmasa, sabaha
qəşəng bir dovğa bişirirsən, yanında da sapa düzülmüş yarpaq
dolması. Yadına gəlir, orta məktəbin sonuncu sinfində uşaqlar
yığışıb mənim ad günümə gəlmişdilər ha, onda bişirmişdin, dadı hələ də damağımdadı. Görünür, o sapda nəsə hikmət var.
Bizsə uduzsaq, sənə qəşəng bir fransız ətiri alarıq. Ara vurmaq
olmasın, öz aramızdı, kişin sənə heç baxmır. - Bacısına tərəf
çevrilib ona göz vurdu. - Nə deyirsən, bacı, qatılırsan mərcə?
- Mən razı. Ölmürəm dovğa, bir də yarpaq dolması üçün.
Axırıncı dəfə nə vaxt dilimə dəydiyi yadıma gəlmir, - qardaşının gözünü qaytaran Sara bic-bic gülümsündü.
- Ay insafsızın qızı, ötən həftə yediyiniz dolma deyildi, bə
nəydi? Ondan bir gün qabaq dovğa bişirməmişdimmi, iki gün
içdiniz.
- Bıy, ay ana, sən bizi kiminləsə səhv salırsan, biz nə dovga
görmüşük, nə dolma. Bəlkə, sən onları bişirib kişinlə gizlincə
yeyib-içmisən, ondan bizə nə?! - Bu dəfə Nihad estafeti bacısından aldı.
Zəhra bir anlığa fikrə getdi. Bacı-qardaş özlərini saxlaya bil50

məyib hırıldaşınca əlini həyətin ortasında sərələnmiş süpürgəyə atdı.
- Köpəyuşağı, mən indi sizə göstərərəm ananı dolamaq nə
deməkdi! Mən huşsuzam, amma day o qədər yox da!
Bacı-qardaş qışqırışa-qışqırışa evə tərəf götürüldülər.
Həmin axşam Mehman evə tez gəldi, başının ağrıdığını dedi...
Ertəsi gün axşam siçovul tələyə düşdü. Böyük, qara, uzun
quyruqlu bədheybət birisiydi. Tələdən qurtulmaq üçün özünü
qəfəsin divarlarına çırpır, o tərəf bu tərəfə qaçır, hərdən dayanıb adamlara baxır, təzədən panika içində vurnuxmağında davam edirdi. Zəhra zəng edib xəbəri ərinə verdi. İşdən tez qayıdan Mehman həyətə girən kimi tələyə tərəf getdi, çatan kimi
əyilib şəhadət barmağını siçovula tərəf yellədi.
- Axırı əlimə keçdin, məlun! İndi gör, sənin başına nə oyun
açacam!
Siçovul deyilənləri anlayırmış kimi, qəfəsin bir küncünə sıxılıb qorxu içində baxışlarını ona zillədi.
- Neyniyəssən indi onunla, ay kişi? - Kənarda dayanıb yaxına gəlməyə qorxan Zəhra vahimə içində soruşdu.
Mehman sifətinə ciddi görkəm verdi:
- Ayaqlarından bax bu söyüd ağacından asacam, qoy o birilərinə də dərs olsun!
- Necə asacaqsan ki, onu? - Zəhra uşaq sadəlövhlüyü ilə soruşdu.
- Çox sadəcə. Sən gəl onu qəfəsdən çıxar, mən də gedim ip
gətirim, sənə göstərim bunu necə edəcəyimi.
Eşitdiklərindən dəhşətə gəlmiş Zəhra bərəlmiş gözlərini ərinə dikdi. Mehmanın görkəmi ciddiydi.
- Sən, deyəsən, tamam ağlını itirmisən, a kişi! Mən ona uzaqdan baxanda az qala qorxudan ürəyim gedə, ona toxunsam
ürəyim partlar ki! - Zəhranın qorxu qarışıq həyəcandan bədəni
əsirdi.
Bayaqdan qardaşı ilə onlara tamaşa edən və gülməkdən özünü güclə saxlayan Sara anasının bu halından narahat oldu.
51

- Ay ana, uşaqsan məgər, görmürsən ki, kişin səninlə zarafat
edir.
Zəhra ərinin üzünə diqqətlə baxanda Mehman özünü saxlaya bilməyib pıqqıldadı. Bu, onu özündən lap çıxardı.
- Dolamağa adam tapmırsız?! Səhər uşaqların siçovuldan kabab çəkirdilər, bütün günü ağzıma yemək ala bilməmişəm, hər
dəfə yadıma düşəndə ödüm ağzıma gəlib, indi də ki sən! Yekə
kişisən!.. Kişi də deyilsən ey, hakimsən! Özünü hakim kimi
apar da!
Bu yerdə uşaqlar özlərini saxlaya bilməyib astadan qorxaqorxa gülüşdülər. Zəhra nəyisə düz demədiyinin fərqinə vardı.
- Adamı özündən çıxardırsız, sonra da deyirsiz ki, Zəhra danışığını bilmir...
- Mən sənin xətrinə dəyən nəsə söz dedim ki, özündən çıxırsan? - Mehman arvadının könlünü almağa çalışdı. - Hələ bir
məni də təhqir edirsən ki, kişi deyilsən! Mən yazıq bircə onu
dedim ki...
- Yenə də təkrarlayır ey! - Zəhra sifətini necə bozartdısa, ərinin sözü ağzında qaldı.
- Yaxşı, ay Zəhra, zarafat edirdim, heç bilməzdim siçovuldan
belə qorxursan. Sən doğrudan da inanırsan ki, mən onu asa bilərəm, ay mənim sadəlövh mələyim?!
Sonra üzünü qıraqda dayanıb gah uğunub gedən, gah da
analarının qorxusundan özlərini yığışdıran uşaqlarına tutdu:
- Sizin də canınızda az yoxdu ha, gözərən ocağa nöyüt tökənlərdənsiz. Yaxın gəlin görək bunu neyləyək.
- Neyləyəcəksən ki, ay ata, Makedon kimi üstünə benzin töküb yandırası deyilsən ki! Apar çöldə aç burax, çıxıb getsin. Sara dilləndi.
- Makedon kimdi, ay qızım? Nəsə ad tanış gəlir. Makedoniyalı İsgəndərimi3 deyirsən? O neyləyib ki?
- Yox, ata, Kral Liri4 deyirəm! Dolamısan bizi, a kişi?! İsgəndər, padşahların, fironların qənimi olub, onun siçovulla nə işi?!
- "Bizim Cəbiş müəllim"dəki5 siçovulun üstünə benzin töküb
52

yandıran oğlanı deyir də. Ona Makedon deyirdilər... - Nihad
qımışa-qımışa bacısının yerinə cavab verdi.
- Hə, o Tanyanı istəyən oğlanı deyirsiz...
- Tanya yaxşı yadında qalar! Səni korlayan elə o tanyalar
olub da! - Zəhra ərini bizləmək imkanını buraxmadı.
- Ay arvad, sən öz canın, dayan bir görək, indi tanyaların yeri deyil. Bir də ki, mənim bircə tanyam olub, o da sənsən. - Arvadının sifətində təbəssüm peyda olunca Mehman üzünü qızına tutdu: - Qızım, aç burax deyəndə ciddisən?
- Tam ciddiyəm, ata. Onu öldürəsi ha deyilsən ki. Apar burax çöllüyə, çıxıb getsin, yazıqdı.
- Ördək balaları yazıq deyildi bəs, buraxacıq gedib başqalarının malını, quşunu yeyəcək, - ata gülümsədi.
- Allah onu elə yaradıb da. Onun şüuru var ki, bilsin ördək
balasını yemək olar ya olmaz. Bu dünyada şüuru olan və tamahdan ya digər səbəbdən başqasının malını yeyən, canına
qəsd edən nə qədər insan yaşayır. Onda biz də əlimizə yaba götürüb onları öldürməli, ya da Makedon kimi üstünə benzin töküb yandırmalıyıq. Əslində, insanlar bunu şüurlu şəkildə etdiklərinə görə həmin cəzanı daha çox haqq edirlər, nəinki yemək instinktilə hərəkət edən bu şüursuz heyvan. Ördəyin balası böyüyəndə onu kəsib özün də yeyəcəksən, bizə də yedizdirəcəksən. Onda, gərək, bizi də ayaqlarımızdan asalar.
- Qızım, sən siçovulla adamı eynimi tutursan? Bunlar ziyanvericilərdi. Bu tələləri, zəhərli dərmanları onları məhv etmək
üçün fikirləşməyiblər məgər. Bunları öldürməsən, şəhərləri,
kəndləri basar, evimizin içinə girərlər ki.
- Bunların hamısını anlamamış deyiləm, ata. Amma onları fikirləşənlər də elə həmin insanlardı da. Bir də, mənə elə gəlir ki,
istənilən canlını öldürəndə, fərqi yoxdu, toyuq olsun ya siçovul,
canavar olsun ya dovşan, adamın içindən nəsə qırılıb qopur.
Bəlkə, elə o qopmalardı insanları amansız edən... Bilmirəm.
Qoy kim istəyir öldürsün, sən öldürmə, ata!
Söhbətin belə yön alacağını heç kim gözləmirdi. Hamı susur53

du. Mehman əvvəlcə arvadına baxdı. Zəhra dinməzcə çiyinlərini çəkdi. Sonra baxışlarını Nihada yönəltdi. Oğlu başını aşağı
salıb fikrə getmişdi, görünür, qərar vermək onun üçün də çətin
idi. Qəribəydi, hətta siçovul da sakitləşıb, qəfəsin bir güncünə
sığınıb büzüşmüş halda gözlərini onlara dikmişdi. Bir anlıq
Mehmana elə gəldi ki, heyvan onların nə danışdıqlarını başa
düşür, həyəcanla müzakirənin sonunu, barəsində veriləcək
hökmü gözləyir. Və o gözlərdə iztirab və yalvarış gördü. Qəfəsi
götürüb qapıya tərəf yön aldı. Bir azdan əliboş döndü.
- Qəfəsi tulladım, siçovulu isə buraxdım getdi. Xatası da, bəlası da bizdən uzaq olsun.
Şam naharına Zəhra toyuq çığırtması bişirmişdi. Hamı iştahla yedi.
***
Sabah Saranın məntiqdən imtahanı idi. Bütün günü kitabların üstündən qalxmamış, qaranlığın da nə vaxt düşdüyünü hiss
etməmişdi. Bərk yorulmuşdu. Əlindəki kitabı kənara qoyub,
kompüteri götürüb facebook-a girmək istəyirdi ki, Günəşdən
telefonuna ismarıc gəldi:
“Saracan, indicə Elif Şəfəqin6 “Eşq”ini bitirdim. Hələ də təsiri altındayam. Möhtəşəm bir şeydir, mütləq oxu!”
Zövqləri üst-üstə düşürdü deyə, son vaxtlar rəfiqələr oxuduqları maraqlı kitablarla bölüşürdülər. Sara cavabı çox gecikdirmədi:
“Günəşciyim, sən bilirsən axı, sevgi-məhəbbət mövzusunda
kitabları xoşlamıram. Leyli ilə Məcnunun başına gətirilənlərdən
sonra bu mövzu mənim üçün birdəfəlik qapanıb.”
Məktubun getməyilə cavabın gəlməyi bir oldu:
“Bacıqurban, Leyli ilə Məcnun qaldılar yeddinci əsrdə, indi
iyirmi birinci əsrdir. Sənin sevgi mövzusuna allergiyan olduğunu da yaxşı bilirəm. Amma bu eşq sənin düşündüyün o eşqdən
deyil. Kitabı al oxu, bəyənməsən, dədəmin mənə Parisdən təzə
gətirdiyi “Coco-Chanel” elə bil sənin parfümer kolleksiyanda54

dır. Heç qabını da açmamışam. Qiyməti də üstündə - 150 avro.”
Saranın dodaqları qaçdı.
“Ay qız, dədənin pulunun qədrini bilmirsən bilmə, barı kişinin zəhmətinə heyfin gəlsin. O qədər yolu Parisdən özünə yük
edib, sən də onu belə rahatlıqla rəfiqənə peşkəş edirsən.”
Beş dəqiqə keçdi, Günəşdən cavab gəlmədi. Yenidən poçtuna yazdı:
“Belə qorxarsan, ha!”
Daha bir neçə dəqiqə keçdi, nəhayət, rəfiqəsi yenidən peyda
oldu:
“Qorxub-zad eləməmişəm, boynuma qoyma, Şükür zəng etmişdi, dedim vacib işim var, sonra zəng eləsin. Sözümüz söz.
Sən bilirsən ki, mən “Chanel”i Şükürdən də çox istəyirəm, özümə arxayın olmasam, belə ağır yükün altına girmərəm. Eşqi yaşa, bəyənməsən, şanellən!”
Üzündə təbəssüb telefonu kənara qoyub facebook-u açdı.
Açan kimi də ilk gözünə dəyən xəbərdən sarsıldı: Şahlar intihar
etmişdi! Hamı şəklini paylaşırdı. Onu sosial şəbəkələrdən tanıyırdı, təlimlərin birində bir yerdə olmuşdular. Çox yaraşıqlı,
mehriban və ağıllı bir gənc idi. Sonradan onun cinsi azlıqların
nümayəndəsi olduğunu bilmişdi. Çoxlarından fərqli olaraq,
Şahlar bunu gizlətmirdi.
Özünə gəlib şəkillərin altındakı şərhləri oxumağa başladı.
İntihar etmiş gənci ölkədə cinsi azlıqlara pis münasibətin qurbanı kimi təqdim edən, ölümünə acıyanlar da vardı, barəsində
təhqiramiz fikirlər yazan, “belə adamların yeri cəhənnəmdir”, deyə lənətləyənlər də. İkincilər qat-qat çox idilər. Tərəflər birbirilərinin ünvanına ən ağır söyüşləri yağdırmaqdan belə çəkinmirdilər.
Bu vaxt açıq olan qapısının taqqıltısı gəldi. Atası idi. İcazə istəyib içəri keçdi. Mehman qızının reaksiyasından kefinin yerində olmadığını dərhal sezdi.
- Nəsə olub, qızım?
Sara güclə sifətinə təbəssüm verdi.
55

- Hər şey yaxşıdı, ata, imtahana hazırlaşırdım, bir az yorğunam.
- Anan dedi ki, sabah məntiqdən imtahanındı. Gəldim haləhval tutum, həm də çoxdandı qeybətləşmirik. Amma görürəm
kefin yoxdu. Gəl sənə olmuş maraqlı bir əhvalat danışım, eynin
açılsın. Bizim məntiq müəllimimiz ahıl yaşda bir kişiydi, əksər
müəllimlər kimi o da Kommunist Partiyasının7 üzvüydü. Adı
da Əlifağaydı. Məntiqlə yanaşı, həm də elmi ateizmdən dərs
deyirdi. O vaxtlar bu fənn əksər universitetlərin tədris proqramına daxil edilmişdi. Bir gün Əlifağa ayağını auditoriyaya basan kimi üzünü qrupa tutub dərin hüznlə “Yoldaşlar, bu gün
Karl Marksın8 ölüm günüdür, onun xatirəsini bir dəqiqəlik sükutla yad etmək üçün hamıdan ayağa qalxmağı xahiş edirəm”,
- dedi. Mart ayının on dördü idi, tarix də ona görə yadımda qalıb ki, ananla toyumuz da elə həmin gün olub. Qabaqdan imtahan gəlirdi deyə, başqa variantımız yoxuydu, hamımız qalxdıq.
O saniyələri ayaq üstə özümüzü gülməkdən güclə saxlasaq da,
oturandan sonra əllərilə üzünü tutan kim, başını partanın altına
soxan kim, qabaqdakı yoldaşının arxasında gizlənən kim. Amma bu, çox az çəkdi, kimsə dözə bilməyib pıqqıldadı və elə həmin andaca bütün qrup himə bəndmiş kimi uğunub getdi. Ürəyimiz gedənə qədər doyunca gülüşdük. Doğrudu, bədəli də
ağır oldu, qrupun yarısı imtahandan kəsildi...
Saranın çöhrəsinə xəfif təbəssüm qondu. Atası ürəkləndi.
- Hə, qızım, bayaq dedim ki, Əlifağa müəllim bizə həm də
elmi ateizmdən dərs deyirdi. Bir dəfə dərslərin birində elə qızışdı ki, dinləri asıb-kəsən odlu-alovlu çıxışını auditoriyaya xitabən belə bir cümləylə bitirdi: Yoldaşlar, ola bilsin, aranızda
hələ də şübhəsi olan var, amma bilin ki, Allah yoxdur! Tam səssizliyin içindən birdən quyunun dibindən gəlirmiş kimi bir səs
eşidildi: Allah var! Bu, arxa partalardan birində əyləşən, Cəfərin səsiydi. Desəm ki, Cəfər dindar idi, yalan olardı, bəlkə də,
bədahətən dilindən çıxmışdı, ya da sadəcə, məzələnirdi, heç
kim bilə bilmədi. Amma onu da deyim ki, adi tələbələrdən də
56

deyildi, atası rayonlardan birinin prokuroruydu, müəllimlər də
bu səbəbdən ondan ehtiyatlanırdılar. Özü də kefkomun biriydi,
çox zaman dərsə dədəsinin “Volqa”sında gəlirdi. Əlfağa müəllim onu ayağa qaldırdı. Bundan sonra ikisinin arasında baş tutan o tarixi dialoqu, gör üstündən neçə il keçib, hələ də sözbəsöz xatırlayıram:
- Nə dedin sən?
- Dedim ki, Allah var!
- Nədi, sən Allahı görmüsən ki, belə əminliklə danışırsan?
- Görməmişəm, amma bilirəm ki, var!
- Axı hardan bilirsən də var?!
- Bilirəm də!
- Yoxdur!
- Var!
- Varsa mənim belimi qırsın, yoxdusa sənin!
- Nə deyirəm, müəllim, qoy sən deyən olsun!...
Mehman yaxınlaşıb qızının qarşısında əyləşib sağ əlinin arxasını ehmalca alnına yaxınlaşdırdı.
- Qızdırman da yoxdu, çox güman, ya yorğunluqdandı ya
da həyəcandan. Bu imtahanlara çox da böyük önəm vermə, qızım. Universitetdə öyrədilənlərin çoxu ayağını onun qapısının
kandarına qoyan kimi uçub gedir, çünki təhsil əzbərçiliyin üzərində qurulub. Hə, qızım, bayaqkı söhbətim bitmədi axı. Ən
maraqlısı hələ qabaqdadı. İnanmazsan, o hadisədən bir neçə ay
keçmiş xəbər çıxdı ki, Əlifağa müəllim pilləkəndən yıxılıb, beli
qırılıb. Bir ildən çox yataqda qaldı...
Saranın üzündə təəccüb, ardınca yenə xəfif təbəssüm peyda
oldu. Atası sevindi.
- Hə, qızım, bu da hələ son deyil. Bu yaxınlarda bir məclisdəydim, həmin bu Əlifağa müəllim də ordaydı. Mən onu dərhal tanıdım. Əlində təsbeh vardı, fatihə deyəndə, hamı kimi o
da zikr edirdi, salavat çevirirdi. Ordakı ümumi tanışlarımızdan
biri dedi ki, ateist müəllimimiz bu yaxınlarda həcc ziyarətindən
qayıdıb, indi onu hacı Əlifağa çağırırlar. Əlifağanın dindar ol57

masına o vaxt dərsdə Cəfərlə arasındakı söhbətin, ardınca da
belinin qırılmasının nə qədər təsiri olduğunu bilmirəm. Amma
onu bilirəm ki, o dövrdə qatı ateist olan çox sayda adam sonradan çevrilib məşədi, kərbəlayi, hacı oldular.
Başqa vaxt olsaydı Sara eşitdiklərinə gülüb, üstəlik, atası ilə
zarafatlaşardı da. Amma indi o əhvalda deyildi, bütün fikri
Şahların yanındaydı. Mehman qızının gözlərindən tək qalmaq
istəyini oxuyub onu tək buraxdı.
Tək qalan Sara yenidən öz səhifəsinə qayıtdı, çox fikirləşmədən öz divarında belə bir status yazdı:
“Heç kimə ziyanı dəyməyən bir gəncin ölümünə sevinənləri
anlamıram. İnsanlardakı bu qədər qəddarlıq məni dəhşətə gətirir. Şahların ölümünü bayram edənlərdən xahiş edirəm, özləri
könüllü şəkildə dostluğumdan rədd olsunlar!”
***
Səhər evdən tez çıxdı, yolboyu maşında Şahlar barədə düşünürdü. Gənc, yaraşıqlı, ağıllı və həyat eşqiylə dolu bir gəncdi,
niyə belə tez həyatdan getməli idi ki. Bu addımı atmağa onu
vadar edən nəydi, görəsən. Həm ölümünə acıyırdı, həm də
təəssüflənirdi ki, bu sirri daha heç kim bilməyəcəkdi.
Universitetə çatanda saat on ikiyə iyirmi dəqiqə işləyirdi.
İmtahanın başlamasına hələ qırx dəqiqə qalırdı. Hava çox istiydi, kafeyə düşüb sərin bir şey içmək istədi. Kafe birinci mərtəbədəydi, universitetin kitab mağazasının yanından keçəndə yadına Günəşlə dünənki yazışması düşdü. Mağazaya girib “Eşq”i
soruşdu, sonuncu nüsxəsi qalmışdı, alıb çantasına qoydu.
Kafedə adam az idi, pəncələrdən birinin yanında sakit bir
guşə seçdi. Aldığı mineral suyu qarşısına qoydu, kitabı çantasından çıxarıb vərəqləməyə başladı. Başını qaldıranda qrup yoldaşı Fərəci əlində iki kofe qarşısında gördü.
...Fərəc inanclı gənclərdən idi. Geniş dini mütaliəsi vardı,
təkcə Quranı yaxşı bilmirdi, digər müqəddəs kitablara da bələd
58

idi. İbadətə uşaq yaşlarından başlamışdı. Atası Bəşir neft şirkətlərindən birində mühəndis işləyirdi. Vaxtilə Bakıda universiteti
bitirdikdən sonra Norveçdə mühəndislik ixtisası üzrə təhsilini
davam etdirdi. Magistr təhsilini başa vurduqdan sonra həmin
ölkədə neft istehsalı ilə məşğul olan şirkətlərdən birində təcrübə keçdi. Ona Norveçdə qalıb işləmək təklif olunsa da, imtina
etdi. Yaşlı anası və atası Bakıda yaşayırdılar, hər ikisi pensiyaçı
idi. Anası uzun illərdi şəkər xəstəliyinin ağır formasından əziyyət çəkirdi, hər il bir neçə kurs müalicə alırdı. Atası ikinci dünya müharibəsinin iştirakçısıydı, müharibənin sonuna yaxın Berlin uğrunda döyüşlərdə sağ ayağını itirmişdi, protezdə gəzirdi.
Bəşir xəstə valideynlərinin yanında olmağı, onların qayğısına
qalmağı övlad borcu bildiyi üçün Bakıya dönmək qərarını verdi. Yaxşı mütəxəssis sayıldığına görə, vətənə qayıdandan az
sonra iş üçün müraciət etdiyi neft şirkətlərindən biri ona sərfəli
şərtlərlə əməkdaşlıq təklif etdi. O vaxtdan həmin şirkətdə çalışırdı, çalışqanlığına və peşəkarlığına görə qısa müddətdə adi
mühəndisdən idarə rəisi vəzifəsinə qədər yüksəldi. Vəzifə yüksəlişində azərbaycan dili ilə yanaşı, ingilis və rus dillərində səlis danışmasının rolu da az deyildi. Bəşirin dostlarından biri
Nadir Qasımlı Qafqaz Müsəlmanları İdarəsinin nəzdində fəaliyyət göstərən İslam Universitetinin prorektoru idi. Tez-tez onlara qonaq gəlirdi.
Fərəc dostların dini mövzuda müzakirələrinin çox şahidi olmuşdu. Bir qıraqda sakitcə əyləşib söhbətlərinə maraqla qulaq
asırdı. Elə o vaxtdan din onun əsas maraq dairəsinə çevrildi.
İngilis və rus dillərindən əlavə, ərəb dilini də yaxşı mənimsəmişdi, Quranı orijinaldan oxuyurdu. İmam Əli Fərəcin ən çox
sevdiyi dini şəxsiyyətlərdəndi, peyğəmbərdən sona onu müsəlman dünyasının ikinci adamı sayırdı. Söhbətlərində tez-tez ona
müraciət edir, ibrətamiz öyüd-nəsihətlərindən sitat gətirməyi
xoşlayırdı. Böyüyəndə ilahiyyatçı olmaq istəyirdi, amma sonradan fikrini dəyişdi: son illərdə dindarların həbsi gündəmdəydi,
əksər vəkillər onların müdafiəsinə qatılmaqdan çəkinirdilər.
59

Hüquqşünas peşəsinə yiyələnməklə inanclı insanların müdafiəsilə məşğul olan həmin o azsaylı vəkillərin sırasına qoşulmaq
istəyirdi. Evdə seçimini açıqlayanda atası dərhal dəstək oldu:
“İlahiyyət elmini sən özün də öyrənə bilərsən, maşallah, bu
sahədə uğurların da az deyil, amma dindarların haqlarının peşəkar səviyyədə müdafiəsilə məşğul olmaq istəyirsənsə, hüquqçu diplomun olmalıdır.”
Dini biliklərdən əlavə, Fərəcin dünya və yerli ədəbiyyatdan
geniş bilgisi vardı. Rəssamlıq, heykəltaraşlıqla maraqlanır, xalq
mahnılarının vurğunu olmaqla yanaşı, klassik musiqini pis bilmirdi. Pianoda da gözəl ifa edirdi. Deyilənə görə, yaxşı səsi də
vardı, amma hələ ki, universitetdə bu səsi eşidən olmamışdı.
Ürəyi təmiz, mərd və əliaçıq birisiydi. Amma bütün bunlara
rəğmən, ailə, din, məişət məsələlərində bəzən aşırı mühafizəkarlığı vardı. Saranı onunla məsafədə saxlayan əsas səbəb də
elə bu idi. Bir dəfə barəsində söhbət düşəndə Günəş “əsl dindar
olub maksimum Fərəc qədər müasir olmaq olar”, - demişdi.
Amma bir-birilərinə hörmətlə yanaşırdılar, hətta ən qızğın mübahasilərdə belə, qırmızı xətti keçmirdilər...
Fərəc icazə alıb oturdu. Masanın üstündəki kitabı görcək
dodağı büzüldü.
- Deyəsən, təzə almısan, kitab mağazasından çıxanda gördüm. Bu kitab – başı ilə “Eşq”i göstərdi, - yaman dəbdədi.
Müəllifi maraqlı üslub seçib, sujeti Müqəddəs Kitabımızın ayələri üzərində qurub və etiraf edim ki, bunu bacarıqla edib və
əsər oxunaqlı alınıb. Amma ümumən bu kitab üstüörtülü əxlaqsızlığı təbliğ edir, islami dəyərləri gözdən salır.
Bu yerdə Saranın tutulduğunu görüb, “özün necəsən?”lə
söhbəti dəyişmək istədi, amma gec idi. Sara acı cavab verməkdən özünü güclə saxladı.
- Çox sağ ol, Fərəc. Oxumamışam hələ, ona görə, bir şey deyə bilmərəm. Amma bu başdan onu deyim ki, Elif Şəfəq əxlaqsızlığı təbliğ edən yazarlardan deyil, əksinə. Bu əsər də, əminəm, istisna deyil. - Kitabı çantasına qoyub gülümsündü. - Qoy
60

oxuyum, onda mənə Elifin vəkilliyini etmək daha asan olar.
Fərəcin damarı tutdu.
- Ailəsini atıb başqa kişinin yanına getmək əxlaqsızlıq deyilmi, Sara? Mən hələ kitabdakı dinimizi gözdən salan başqa şeyləri demirəm. Dindar kimi təqdim olunan bir sufinin çaxır içib
rəqs edə-edə ibadət etməsi... Nə isə, olsun. Onsuz da bilirəm,
bəyənəcəksən.
Sara bu sözlərdə kinayədən daha çox məyusluq sezdi. Sifətində də məsumluq var idi. Yenə gülümsündü:
- Bir az öncə əxlaqsızlığı təbliğ edir deyib kitabı pislədin, indi də deyirsən kı, onu bəyənəcəm. Nə demək istəyirsən, Fərəc?
Tanrıya isə hərə bir yolla yaxın olmağa çalışır. Kimisi zəncir
vurmaqla, bir başqası baş kəsməklə, bəziləri də səma rəqsi ilə.
Mənim tanıdığım Tanrı qanı sevə bilməz, onun səmanı daha
çox sevdiyinə əminəm.
Fərəc susurdu. Nəsə demək istədiyi, amma tərəddüd etdiyi
hiss olunurdu. Nəhayət, qərarlandı:
- Dünən intihar edən o oğlanla bağlı statusunu oxudum. O
üzdəniraqın ölümünə mən də kədərlənmirəm, hətta... - Susdu.
- Hətta nə? De, Fərəc, de görüm, nə demək istəyirsən?
Fərəc hələ də tərəddüddə idi. Nəhayət, dilə gəldi:
- Hə, Sara, mənə acığın tutsa da, səndən gizlətməyəcəm, hətta sevinirəm ki, udduğumuz havanı öz nəfəsilə murdarlayanlardan biri azaldı. Mən də sənin dostluğunda varam. Yazmışdın ki, bu ölümə sevinənlər dostluğumdan çıxsınlar. Başqa
adam olsaydı tərəddüdsüz bunu edərdim... - Susdu, sifətinə yenidən məsumluq çökdü. Baxışları və səsinin tonu endi: - Səninlə dostluğum isə, istər real, istərsə də virtual həyatda olsun,
mənim üçün çox qiymətlidi. Bu səbəbdən düşündüm ki, bəzi
şeyləri səninlə aydınlaşdırım, təbii ki, əgər buna həvəsin varsa.
Sara, əslində, Fərəcin bu məsələ ilə bağlı nə düşündüyünü
bilməmiş deyildi. Həmin arqumentlərlə dünənki statusunun altında yazılan şərhlərdən artıq tanışdı. Amma oradakı çoxluqdan fərqli olaraq, qarşısındakı gənclə təhqir və söyüşsüz müza61

kirə aparmaq mümkün idi.
- Buyur, Fərəc, səni dinləyirəm.
- Şahlar kimilər Tanrı tərəfindən lənətlənmiş bəndələrdi, Sara. Müqəddəs kitabımız belələrinin cəhənnəm odunda yanacağını buyurub. Onların ölümünə sevinənlər səndə niyə qəzəb
doğurur, anlamıram. Sən Allaha inanan birisi kimi, yəqin, müqəddəs kitabımız Qurani-Kərimi9 danmırsan.
- Yox, Fərəc, mən Tanrını da tanıyıram, onun kitabını da.
Amma mənim Şahlara ölüm istəyənlərə, o cümlədən sənə suallarım var. Onun o cür, sənin dediyin kimi, üzdəniraq olmasının
kimə nə ziyanı vardı?! Şahlar və onun kimilər öz həyatlarını yaşayırlar və kimsəyə ziyanları dəymədiyi halda, niyə toplum onlara qarşı belə düşmən münasibətdə olmalıdı?! Etdikləri günahdısa və buna görə cəhənnəmə düşəcəklərsə də, bu Tanrıyla onların arasında olan məsələdi, bəndə niyə buna qarışmalıdı ki?!
Yoxsa siz, bir qrup dindar, əstəfrulla, allahlıq iddiasınamı düşmüsüz?!
- Adam günah edirsə, hər bir müsəlmanın borcudu ki, buna
etiraz etsin, günah işlədəni düz yola dəvət etsin, başa düşmək
istəməsə lənətləsin, hətta cəhənnəmə vasil...
Sözü ağzında qaldı. Saranın baxışlarına davam gətirməyib
gözlərini endirdi.
- Hə, utanma, de, Fərəc! Yaxşı, onda sənə ayrı sual verim.
Oğurluq etmək, rüşvət almaq necə, günahdı? Bəs kasıbın malını yemək, o da günahdı, ya yox?
- Əlbəttə, günahdı. Bu əməllər müqəddəs kitabımızda günah
sayılanlar arasındadı.
- Səncə, Şahlar daha çox günah sahibidi, yoxsa büdcəni
oğurlayan məmur və ya tələbəyə rüşvətlə qiymət yazan müəllim? Halal zəhmətilə becərdiyi məhsulu xarici bazara çıxarmaq
istəyən fermerdən, ölkəyə tikinti materialı, ərzaq gətirmək istəyən biznesmendən dövlət rüsumundan əlavə şapka istəyən
gömrük rəisinin əməli necə, günah sayılırmı? Əsgərin ya da
məhbusun payokunu qara bazara çıxarıb dədə malı kimi satan
62

hərbi hissə komandirinin və ya həbsxana rəisinin, onlara ortaq
olan nazirlərin əməli necə, günahdı ya yox? Şahların və onun
kimilərin etdikləri pis bir şeydisə, bundan ziyan çəkən ancaq
özləridi, bədənləridi. Amma ikincilərin əməlindən hamı ziyan
çəkir. Bax, bizdə ərzaq, tikinti malları başqa ölkələrdən bir neçə
dəfə bahadı. Rüşvətlə qiymət alan savadsız tələbə isə həkim və
ya hakim olub nə qədər insanın həyatını şikəst edir. Şahlarları
linç edənlərin, onları həqarətlə üzdəniraq çağıranların çoxu həmin o rüşvətxor müəllimi, həkimi, oğru rəisi, korrupsioner naziri görəndə onlarla əl verib görüşməyi özləri üçün fəxr sayır.
Məclislərində onları yuxarı başda oturdur, qabağında əzilib-büzülərək, filankəs müəllim deyə müraciət edir. Onları niyə Şahları etdiyiniz kimi, publik şəkildə linç etmirsiz, lənətləmirsiz?
Niyə Tanrının kitabı, müqəddəslərin söylədikləri onda yadınıza düşmür? Bu, riyakarlıq deyilmi, Fərəc?
Fərəc duruxub qalmışdı, gözlərini döyə-döyə bir xeyli qıza
baxandan sonra:
- Sən haqlı deyilsən, Sara, - dedi.
- Hə də, arqument tapmayanda, yaxşı halda, sən haqlı deyilsən deyin, pis halda da, keçin söyüşə, təhqirə.
- Mən heç vaxt söyüşlə danışmıram, bunu ən böyük tərbiyəsizlik sayıram.
- Mən səni nəzərdə tutmuram, ümumi deyirəm. Hərçənd söyüş sözünün bizim ona yüklədiyimiz anlamdan qat-qat geniş
məna yükü var. Nə isə. Gedək Fərəc, bir azdan imtahan başlayacaq, söhbət quzunu qurda verər, başımız söhbətə qarışar, imtahanı ötürərik.
Qalxıb kafedən çıxdılar. İmtahan otağına yaxınlaşanda hamı
oradaydı. Həmişə olduğu kimi, heç kim imtahana birinci girmək istəmirdi. Yenə Günəşlə Şükürü qabağa verdilər. Onlar birinci kursdan sevişirdilər, ikinci kursun ortalarında isə nişanlandılar. Hər ikisi dərs əlaçısıydı və bir-birilərinə çox yaraşırdılar. Günəş Sara ilə yaxın rəfiqəydi. Dartıb onu da özlərilə içəri
apardı.
63

Heç on dəqiqə çəkmədi, Günəş otaqdan çıxdı.
- Nə oldu? Kəsildin? - Mogikan Naxçıvan ləhcəsində onu qapının ağzında qarşıladı. - Günəş, sənə deməmişdim ki, bu avara
ilə az otur-dur?! Bu da axırı! Ad gününə yaxşıca hədiyyə oldu.
İndi dədənə nə deyəcəksən?!
...Mogikan Naxçıvan bölgəsindəndi. Ana dilində ləhcəsiz
danışırdı, amma kefinə düşəndə, xüsusilə, kiminləsə mırt tutanda Naxşıvan ləhcəsinə keçirdi. Adı Balabəy idi, rəhmətlik
babasının adını qoymuşdular ona. Bu addan heç xoşu gəlmirdi,
kimsə adını soruşanda deməyə utanırdı.
Bir dəfə futbol oynayanda topun yerinə təpiyi rəqib komandanın hücumçusunun ayağına necə geydirmişdisə, yazıq yerdə
bir neçə dəqiqə ağrı içində qıvrılandan sonra dirçəlib: “Bu mogikanı hardan tapmısız?” - deyə bağırmışdı. Bu söz birdən-birə
haradan ağlına gəldi? Niyə məhz "mogikan" və onun boy-buxunla və ya topun əvəzinə ayağa ilişdirilən təpiklə nə əlaqəsi?
O durumda zərbənin ağrısından ağlı başından çıxan futbolçuya
bu sualları verməyin heç yeri deyildi deyə, bunu zərərçəkmişdən soruşan tapılmadı. O vaxtdan Baləbəy çevrilib oldu Mogikan. İlk vaxtlarda yeni adına cırnayırdı. Bir ara internetə girib
bu sözün nə məna verdiyini araşdırmağa başladı. Öyrəndiyi bu
oldu ki, Amerikanın Manhattan bölgəsində Hudson Nehri vadisində 16-cı əsrdə yerli tayfalardan birini bu adla çağırırmışlar.
Bir də, Amerikanın ünlü yazarlarından olmuş Kuperin10 "Sonuncu mogikan" adlı məşhur əsəri var, bu ad da daha çox oradan tanınır. Balabəy bu məlumatı oxuyandan sonra "bu adın
mənə nə dəxli var", - deyə təəccüblənmişdi, amma onun pis
məna daşımadığına əmin olub xeyli sakitləşdi. Maraq üçün həmin kitabı da tapıb oxudu. Əsər o qədər maraqlı gəldi ki, iki
günə bitirdi və bir neçə gün təsiri altından çıxa bilmədi. Oxumaq üçün onu qrup yoldaşlarına da verdi. Qısa zamanda universitetin az qala yarısı əldən-ələ ötürülən bu kitabın hesabına
Kuperin həm varlığından, həm də yaradıcılığından xəbər tutdu. Balabəyin isə uduşu onda oldu ki, Amerikalı yazıçının he64

sabına yeni ləqəbinə görə ona hörmət edənlərin sayı xeyli artdı.
Az müddət sonra təzə adı hətta xoşuna gəlməyə başladı, arqumenti də yetərincə ciddiydi:
“Bala bəy olmaqdansa, mogikan olmaq daha abırlıdır”.
İtoynadanın biriydi, çatana çatır, çatmayana da daş atırdı.
Yekəpər olsa da, idmançı görkəmi vardı, vaxtilə bir neçə il boksa getmişdi. Perspektivli idmançı sayılsa da, yarışlardan birində biləyindən möhkəm zədə alandan sonra boksun başını birdəfəlik buraxdı. Çox güclüydü, yalan olmasın, bir yumruğa
öküzü aşırardı. Amma ciddi ehtiyac olmasa, heç vaxt gücünü
nümayiş etdirməzdi. Xoşxasiyyətli, zarafatcıl və ürəyi təmiz birisi olduğu üçün hamı xətrini çox istəyir, zarafatlarına da inciyən olmurdu. İmkanlı ailədəndi, atası dəri biznesilə məşğul
olurdu, hakimiyyət dairələrinə yaxınlığı olduğu üçün ona dəyib-dolaşan yoxdu. Təminatlı ailədən olsa da, bəzi yekaxana tələbələrdən fərqli olaraq, bunu gözə soxmurdu. Günəşin xətrini
çox istəyirdi, Şükürlə də dost idilər, aralarından su keçməzdi.
Zarafatları da pulsuz tamaşaydı, bax, kef elə...
- Demisən, dost, özü də çox demisən, amma neyniyim, bu
uşaq saqqızımı nə təhər oğurlayıbsa, hələ də geri ala bilmirəm.
İndi özü əla alıb çıxacaq, məni isə dədəmin qəzəbilə üz-üzə
qoydu. - Günəş dərddən üzülürmüş kimi dərindən ah da çəkdi.
Elə bu vaxt Şükür imtahandan çıxdı, əlini qabağa uzadıb beş
barmağının beşini də şəstlə açdı.
- Hər zaman oduğu kimi, əla!
- Günəş, gördün də, dedimmi ki, bu adam ancaq özünü düşünür! - Mogikanın səsi gəldi.
Şükür heç nə anlamadı, amma Mogikanın hoqqalarına yetərincə bələddi. Bədənini gərib, yumruğunu sıxıb, başını da döyüşkən xoruzlar kimi qabağa verib özündən az qala iki dəfə yekə tələbə yoldaşına tərəf irəlilədi.
- Mən olmayanda, yenə də nə qaynatmısan ə, donquli?!
Mogikan yekə bədənini oynada-oynada götürüldü. Şükür sifətinə qalibanə görkəm verib nişanlısının yanına döndü. Təb65

rikləşib, üstəlik, Mogikana yanıq vermək üçün qucaqlaşdılar
da. Bununla da ürəyi soyumadı, uzaqda dayanıb qımışan dostuna barmaq silkələdi:
- Uşaq-muşağın əlində qalmışıq da!
Ardınca üzünü kənarda dayanıb, qımışa-hırıldaşa gah Mogikana, gah da Şükürə yel verən dostlarına tutdu:
- Ə, qırışmallar, hamınızı imtahandan sonra hacı Hətəmxanın kafesinə sosiska qonaqlığına dəvət edirəm. Bu gün dədəm
mənə şax bir yüzlük verib ki, get nişanlınla kef elə.
Yenidən gözü sosiska söhbətini eşidən kimi boynunu büküb
məzlum-məzlum ona tərəf baxan Mogikana sataşdı.
- Bu dəfə sənin günahından keçirəm, bir də Günəşlə mənim
aramızı vurmağa cəhd etsən, sənin o şələ qulaqlarını rektorun
düz qapısının ağzında divardan mixlayacam! Başa düşdün ə,
donquli?!
- Ustad, qələt eləmişəm, bir daha eləmərəm, - Mogikan məzlum-məzlum dilləndi, ardınca da - o sosiska qonaqlığı ki var ha,
dedin harda olacaq? - soruşdu.
- Hətəmxan dostunun sosiskaxanasında. Nənəm demişkən,
əriyib çöpə dönmüsən, gəl, mənim hesabıma ağzına ət dəysin.
Ətrafdakılar gülüşdü, Mogikan da arsızlığına salıb onlara
qoşuldu.
İmtahandan kəsilən olmadı deyə, hamının kefi kök idi. Bir
yerdə Hətəmxanın kafesinə tərəf yollandılar. Kafenin sahibi əlli
beş-altmış yaşlarında xoşsifət bir kişiydi, özü də hacı idi. Sosiskası dadlıydı deyə, müştəriləri də bol olurdu. Həm də özü demişkən, onu elə şirkətdən alırdı ki, sahibi halal və düz adamdı,
bir çoxunda olduğu kimi, sosiskanı, kolbasanı ölü heyvan ətindən hazırlatdırmırdı.
Kafenin sahibi qrupu görəndə ayağa qalxıb xoşgəldin elədi.
Hamıdan axırda içəri girən Mogikanı görcək sifətinə təbəssüm
qondu.
- Bu, Mogikan deyil?! - Gözlərini qıyıb gələnlərdən soruşdu.
- Bu uşaq niyə bu günə qalıb?! Sənə evdə yemək vermirlər, a
66

bala?!
- Eh, ay hacı, mənim dərdim kimsəyə deyiləsi deyil, - Mogikan sifətinə yazıq görkəm verdi. - Adamın ki, ağzına ət ayda-ildə bir dəfə dəyə ya da dəyməyə, o nə gündə olar?! İnanırsan,
hacı, elə durumdayıq ki, gecələr ayaqyalın, başıaçıq yatmalı
oluram. Sağ olsun yaxşı oğlanlar, onların hesabına hərdən üzünə həsrət qaldığım sosiskanın dadı yadıma düşür.
Hamı gülüşdü.
- Sənə söz çatdırmaq olar, a vələdəzina! Xoş gəlmisən! - Hacı
hamı ilə mehriban görüşüb ofisiantlardan birini yanına çağırdı,
tez on beş nəfərlik masa təşkil etməyi tapşırdı.
Ac tələbələr sosiskaları az qala diri-diri içəri ötürdülər.
- Belə yeməyin üstündən bir sərin pivə ləzzət edərdi. Heyif
ki, hacı pivə vermir də. Yaxşı kişidi, bu işi olmasaydı, onun heç
əvəzi olmazdı. Pivə vermir-vermir, heç olmasa, limonlu pürrəngi çaya qonaq etsə, savabı o dünyada bəsidi.
Mogikan bunu bilərəkdən ucadan dedi ki, hacı da eşitsin.
Hətəmxan yerindən qalxıb gülə-gülə ona yaxınlaşdı.
- Qardaşoğlu, mənim kafemdə içkinin adını çəkmə, onunla
birdəfəlik qurtarmışam. Mən də sənin kimi vaxtilə vuran olmuşam, arağın küpünə girirdim, pivəni də su yerinə içirdim. Amma beş il qabaq tövbə etdim, o vaxtdan qurtarmışam içkiylə.
Tanrının haram buyurduğu o zəhrimarı sənə də məsləhət görmürəm. Pürrəngi çaysa başqa məsələ, olacaq, özü də böyründə
Lənkəran limonuyla.
- Hacı, sən vaxtilə doyunca vurub sonra tövbə eləmisən. Mənim iyirmi iki yaşım var, hələ vaxtıma çox var. Mən də əllini
keçəndə tövbələnib, gedib həccdə bütün günahlardan təmizlənib olaram sənin kimi pak bir müsəlman.
Hacı qarışıq, hamı gülüşdü. Bir azdan ortaya pürrəngi çay
gəldi. Aişə ayağa qalxdı, bu axşam Alman Kilsəsində arqan
musiqisi konsertinə bilet almışdı, gözəllik salonuna dəyməliydi
deyə, üzrxahlıq edib sağollaşdı.
Güllü kinayəli nəzərlərilə onu kafedən çıxana qədər müşa67

yiət etdi. Aişəylə elə ilk gündən arası yoxdu. Qızın az qala hər
hərəkəti, hər sözü onda qıcıq doğururdu. Əslində, Aişə bu cür
münasibət üçün elə bir əsas da verməmişdi: bu vaxta qədər nə
xətrinə dəyəsi bir söz demiş, nə də ona qarşı nə vaxtsa kobudluq etmişdi. Sadəcə, Güllü bu qızı həzm edə bilmirdi, vəssalam.
Əlinə fürsət düşən kimi, yeri gəldi-gəlmədi, sancmağından
qalmırdı.
Aişə kafenin qapısından çıxar-çıxmaz bayaqdan sakit yeməyini yeyən Güllünün dili açıldı:
- Uşaqlar, Samir Qəmginin bugünkü yazısını oxumamısız
ki? Əla yazıdı, oxumamısızsa, mütləq oxuyun. Dövrümüzün təzə qızları barədədi. Bu hissə isə lap ürəyimdən xəbər verir, bəzilərinin lap boyuna ölçülüb. - Oxumağa başladı:
“Bizim bu təzə qızlarımızın qəribə yanaşmaları var. Onlar
elə bilirlər ki, beş-on kitab oxudularsa, mətbəxdən yan qaçmalıdırlar. Çox yanlış və hətta deyərdim ki, ziyanlı düşüncədir. Hüqonun11 “Səfillər”ini oxuduqdan sonra bozbaş bişirən qadın bayağılaşmır. Bunlarsa elə bilirlər ki, mütləq gedib hansısa prestijli restoranda və ya kafedə mimoza salatı yeməlidirlər, daha
Şövkət Ələkbərovaya12 yox, Bethovenə13 qulaq asmalıdırlar, daha bozbaş bişirə bilməzlər. Bu, yanlış və ziyanlı düşüncədir. Ən
pisi də odur ki, onların sayı getdikcə artmaqdadır və çox təəssüf ki, bu gün ümumi kütlədə tükəzbanlar çoxluq təşkil edir.
Belələri adamda ikrah hissi doğurur...”
Samir Qəmgin Azad Yazarlar Dərnəyinin fəal üzvlərindən
idi. Bu qurumu hökumətyönlü saydıqları sovetdənqalma yazarlar birliyinə alternativ kimi yaratmışdılar. Orada əsasən müxalif fikirli yaradıcı gənclər toplaşmışdılar, çoxu da köhnə yazıçı və şairləri bəyənmir, onları “saray yazarları” adlandırırdılar.
Güllü Qəmginin fanatlarından idi. Bircə yazısını belə buraxmazdı. Qəmgin bir neçə povestin və hekayələr kitabının müəllifiydi və qız az qala əzbərdən danışa bilərdi hamısını.
- Möhtəşəm yazıb! Düz demirəm, uşaqlar? - Güllü dəstək
üçün masaya üz tutdu.
68

Ad çəkməsə də, çoxluq onun kimi vurduğunu bilirdi. Amma
tükəzban məsələsində oğlanların çoxu elə onun kimi düşünürdülər, odur ki, yarızarafat-yarıciddi “haqlısan”, “lap ürəyimizdən xəbər verdin”, - deyib təsdiqləyənlər də oldu. O birilərsə
ona baş qoşmaq istəmirdilər. Yanaşı oturmuş Günəşlə Şükür
onunla üzbəüz idilər. Günəş Güllünün Qəmgini az qala Allah
kimi qəbul etdiyini bilirdi deyə, etirazını ehtiyatla dilə gətirdi.
- Samir Qəmgin çox istedadlı yazardı. Onun bədii yaradıcılığına da yetərincə bələdəm, yazılarını da maraqla oxuyuram və
çox zaman da bölüşürəm. Amma bu yazısıyla razılaşa bilmərəm. Hansısa qız bozbaş bişirə bilmirsə və ya aşıq musiqisinə
qulaq asmırsa, bu, onu avtomatik, o yazarın diliylə desək, tükəzbana çevirmir. Ümumiyyətlə, onun yazılarında qızlarımıza
münasibətdə bir önyarğı hiss olunur...
- Çox sarsaq fikirlərdi! - Nişanlısının sözünü ağzında qoyan
Şükürünsə diplomatlıq etmək fikri yox idi. - Qizlarımız arasında tükəzbanlar çoxluqdusa, problemin kökü onlarda deyil, onları bu cür yetişdirən cəmiyyətdədi. Suçları varsa da, azı əllinin
əlliyədi, çünki kişilər onları elə görmək istəyir. Biz onları fərqli
görmək istəsəydik, onlar çoxluqda olmazdılar. Eynilə, bunu kişilərə də aid etmək olar. Bizim xanımlarımızı tükəzban sayıb
bəyənməmək haqqımız onların bizi novruzəli sayıb lağ etmək
haqqı qədərdi. Bizim bir-birimizi bəyənməməyimiz qorxulu deyil, dəyişməyimiz həm də bundan keçir. Amma belə bir problem varsa da, onun kökünü idarəçilikdə, azadlıqlarda, təhsildə
və başqa çox şeylərdə axtarmaq gərək. Oraları dəyişməsək, çoxluq elə sənin o, Qəmgin deyənindən olacaq. Qadının mətbəxə
girib-girməməsi, qab yuyub-yumaması, bozbaş bişirib-bişirməməsi bu məsələdə, bəlkə də, yüzüncü dərəcəli şeydi. Mosartı
dinləyən xanım və ya kişi də gerizəkalı ola bilər, bozbaş bişirən
xanım və ya kişi də. Bir sözlə, gerilik mahiyyətdədi, Güllü.
- Nə demək istədiyini anlamadım, Şükür. İndi sənə görə,
beş-on kitab oxuduğu üçün mətbəxdən vaz keçən, hətta ona
nifrət edən xanım kim oldu? Tükəzbandı ya yox?
69

- Sən formadan danışırsan, mən isə mahiyyətdən. Başa düş,
belə qapalı toplumlarda elə tükəzbanlar, fatmanisələr, novruzəlilər, məmmədhəsənlər14 yetişməlidi də. Əgər sən bu qənaətdəsən ki, indiki halda onlar çoxluqdadılar, bil ki, elə belə də olmalıdı. Çalışım, sənə sadə dildə izah edim. Bax, rüşvət alan gözəl
qiyafəli hakim və ya saxta yolla seçilmiş deputat xanım möhtəşəm və ağzına qədər dolu konsert zalında Bethovenin “Ay işığı”nı15 dinləyib, pəncərə işığında Tolstoyun16 “Anna Karenina”sını oxuyub, durub qəşəng bir kələm dolması bişirib, onu
ailəsilə birlikdə ədəb-ərkanla, çəngəl-bıçaqla yeyib, sonra qabları yuyub, səliqəylə qurudanda da tükəzban olaraq qalır. Rüşvət
alması və ya saxta deputat statusu kübarlığının da, incə bədii
zövqünün və musiqi duyumunun da, ədəb-ərkanının da, bütün
digər yaxşı nə məziyyətləri varsa, hamısının içinə pox...
Nişanlısı gözlərini necə bərəltdisə, Şükürün sözü ağzında
qaldı. Tez əlilə ağzını qapadıb, quzu kimi də boynunu büküb
günahkar-günahkar:
- Başa düşdüm, anladım... onda, mədəni dildə belə ifadə
edim, yaxşı nəyi varsa, hamısının üstündən xətt çəkir, - deyib
Güllüyə tərəf çöndü və yenidən şirə döndü. - Hə, Güllü, həmin
o xanım ola bilər ki, zahirən fransiz həmkarı Natali kimi görünsün, amma mahiyyətcə gerizəkalıdı. Odur ki, hiddətimizi, sənin
o pərəstiş etdiyin yazar kimi, tükəzbanlara və novruzəlilərə
yox, onları yetişdirən mühitə yönəltməliyik.
- Şükür, sən yenə də siyasiləşdirdin! - Güllü mübahisələrində tez-tez yararlandığı silaha əl atdı.
- Sən ilk dəfə deyil ki, bu sözü işlədirsən, Güllü. Ona görə,
bu məsələyə birdəfəlik son qoymaq istərdim. Əvvəla, mən siyasətçi deyiləm, burda oturanlar da mənim seçicilərim ki, nəyisə
siyasiləşdirib bundan fayda qazanmaq fikrinə düşəm. Mən də
sənin kimi düşüncələrimi bölüşürəm. İkincisi, bilmək istəyirsənsə, bizi narahat edən istənilən problemin arxasında siyasət
dayanır. Məsələn, mənə görə, bu toplum kişi yetişdirmir, ağıllı
qızların çoxunun ailə qura bilməməsi səbəbini də bu qıtlıqda
70

görürəm...
Masadakıların çoxu açıq nümayiş etdirməsələr də, Şükürün
tərəfində idilər. Güllü bunu hiss edirdi. Şükür ona durumu öz
xeyrinə dəyişmək fürsəti verdi, onu qaçıra bilməzdi.
- İndi sən demək istəyirsən ki, oğlanlar da məni bağışlasınlar, burda oturanlar kişi deyillər?! Sən dostlarımızı təhqir edirsən, Şükür!
- Cığallıq eləmə və sözlərimi də qəribçiliyə salma, Güllü!
Dostlarım mənim nə demək istədiyimi gözəl anladılar. Mən kişi
sözünü cinsəl anlamda işlətmədim. Ola bilər yanılım, amma
müşahidələrim nəticəsində bu qənaətə gəlmişəm ki, toplumda
son illər kişili-qadınlı cılızlaşma gedir və məncə, kişilər arasında aşınmanın miqyası daha böyükdü. Hə, yenə də təkrarlayıram: bu sistem kişi yetişdirmir. Bu ailə münasibətləri, bu təhsil,
bu iqtisadi və sosial siyasət, bu əmək haqqı, bu televiziya, nə bilim, bu küçə ilə kişi yetişdirmək olmaz. Ağıllı qadının yükünün
altına girmək istəyən kişilərin azlığı da bundan qaynaqlanır.
Elə özünü ərinin qulu sayan qadınların çoxluğu da.
- Əgər problem sən dediyin kimi sistemdədisə, başqasını demirəm, elə öz anamı misal çəkim. Mənim anam müəllimədi.
Həm çox gözəl və kübar bir xanımdı, həm də vicdanlı bir pedaqoq. Ev işlərini yaxşı bacarmaqla yanaşı, həm də ədəbiyyatı,
musiqini, incəsənəti də çox yaxşı bilir. Evdə də özünü heç də
qul statusunda görmür, heç əri də ona o gözlə baxmır.
- Mən ümumidən danışıram, sənsə istisnadan. Onu bil ki,
hətta bu cür cəmiyyətlərdə də istisnalar olur. Birini sən dedin,
qoy birini də mən deyim. O istisnalardan biri də, bax elə mənim bu Günəşimdi. O, mənim bu keçəlləşməyə başlayan başımdakı tüklərin sayı qədər kitab oxuyub, - hamının gözü Şükürün
gur və zil qara saçlarına zilləndi, - klassik musiqinin vurğunudu, amma eyni zövqlə də Xan Şuşinskiyə17, Bülbülə18, Şövkət
Ələkbərovaya qulaq asır. Bir dəfə onun Mikelancelonun19 Davidinə vurğunluqla tamaşa etdiyini görəndə bərk hirslənmişdim.
Bilirsən mənə nə dedi? Dedi ki, bilmirəm səni hansı arı sancıb
71

və bu heykələ baxanda orda nə görürsən, amma mən onda
dünyanın ən böyük dühalarından birinin möhtəşəm yaradıcılığını görürəm, ona heyranam. Mənim gözəl Günəşim gözümdə
daha da gözəlləşdi o anda. Amma mən onu çömçə tutub dovğa
bulayanda və ya qab yuyanda da görmüşəm. Günəşin o anının
gözəlliyi Mikelancelonun dünya şöhrətli əsərinə heyranlıqla tamaşa edəndə göründüyündən heç də geri qalmır.
- Sən Günəşə sevən gözlə baxırsan, ona görə, nümunən o qədər də uğurlu deyil. Görüm, məni bozbaş bişirəndə ya da o
abırsız Davidə baxanda görsəydin, eyni şeyləri düşünərdinmi?
- Güllü əzilib-büzüldü.
- Əminəm, sən Davidə baxanda onda ancaq elə mən gördüyümü görürsən, a Güllü. Amma sən də elə o gördüyünlə gözəlsən, özəlsən, mənim şəkərim.
Hamı gülüşdü.
- Qızdan əl çək, ay abırsız, - Günəş Şükürün qolundan yavaşca çimdik alıb, - dur, getməliyik, bu gün axşam qonaqlarımız olacaq, anam məni gözləyir, ona kömək etməliyəm, - deyib
ayağa qalxdı.
Onlarla birgə uşaqlar da durdular. Hamının kefi kök idi,
söhbət ləzzət eləmişdi, xüsusilə də, son hissəsi.
Ertəsi gün Sara universitetin qarşısında Güllü ilə qarşılaşdı.
Qrup yoldaşı hal-əhval tutan kimi Aişənin qeybətinə başladı.
- Gördün o qızı, dünən bizimlə yarım saat əyləşmədi. Bizi
özünə yaraşdırmır gözəlçə. Fikir verdin də, Günəşlə Şükür necə
müdafiə edirdilər onu! O qız Günəşin rəfiqəsidi, bu səbəbdən
ayağını yerə vermir, Şükür isə saf oğlandı, xətrini də çox istəyirəm, amma o, dünyaya və insanlara sevgilisinin gözü ilə baxır...
Yaxşı ki, dərs otağına çatırdılar, yoxsa Güllü getdikcə lap qızışırdı. İçəridən səs-küy, gülüş və qəhqəhə səsləri gəlirdi. Qızlar otağa girəndə, qəfil sakitlik çökdü. Adda-budda pıqqıltı səsləri eşidilirdi. Sara özünü itirdi, bir öz üst-başına baxdı, bir Güllününkünə, birdən gözü lövhədə Davidin heykəlinin böyüdülmüş şəklinə sataşdı. Florensiyalı Bibliya qəhrəmanının ayıb yeri
72

ağ kağız parçası ilə örtülmüş, üzərində isə bu sözlər yazılmışdı:
“Bu yer bəzilərinə Mikelancelo dühasını görməyə mane olduğu üçün müvəqqəti qapadılıb”.
Sara ilə Güllü bir anlığa baxışdılar, sonra gülməkdən uğunan qrupa qoşuldular.
O gün universitetdə hamı Daviddən danışırdı...
***
Saragilə cinayət hüququ və cinayət prosesini tədris edən
Murad müəllim dərsi elə maraqla keçirdi ki, qrupda bütün
bunları öz gözlərilə görmək arzusuyla yananlar az deyildi. Elə
onlar da qabağa düşüb müəllimə bu istəklərini çatdırdılar. Kənan adlı birisi vardı, həm yaxşı oxuyurdu, həm də fəal idi.
Amma elə hey hamının baş-beynini aparırdı ki, oxuduqlarını
hiss etmir:
“Bax, mən almanı əlimə alanda onu tam halında - qabığı, əti,
tumu, dadıyla birgə hiss edirəm. Amma cinayətin obyektiv cəhətini oxuyuram, seminarda danışıram, müəllim də əla qiymət
yazır, amma mən onu almanı duyduğum kimi hiss etmirəm.”
Məhkəməyə getmək təklifi də ondan gəlmişdi. Murad müəllim təklifi dəstəklədi, bu yöndə çalışacağına söz verdi:
“Oxuduqlarının təcrübədə necə tətbiq olunduğunu görmək
onları dərk etməkdə adama çox kömək edir.”
Murad müəllim yeddi ildən çox olardı, universitetdə dərs
deyirdi. Hüquq fakültəsini bitirdikdən sonra ən yaxşı tələbələrdən biri kimi onu universitetdə saxlamışdılar. Əvvəlcə cinayət
hüququndan dərs deyirdi, sonra qrupun xahişilə cinayət prosesini də ona verdilər. Tələbələr xətrini çox istəyirdilər. Bəzi həmkarlarından fərqli olaraq, özünü dartmaz, tələbəyə yuxarıdan
aşağı baxmazdı. Onu tez-tez ad günlərində, futbol meydançasında, teatr tamaşalarında tələbələr arasında görmək olurdu.
Saragilin qrupuna da təzə dərs deməyə başlamışdı.
Bir həftə sonra gənc müəllim cinayət hüququ üzrə növbəti
73

dərsdə qrupa şad xəbər verdi: Ağır Cinayətlər Məhkəməsinin
hakimlərindən birilə tələbələrin prosesdə iştirakı barədə razılıq
əldə olunmuşdu.
Kənanın dili dinc durmadı.
- Müəllim, axı siz dərsdə bizə öyrətmisiz ki, hər kəs kefi istədiyi vaxt istənilən məhkəməyə girib istənilən prosesə baxa bilər. Adını da ilk dəfə sizdən eşitmişik: məhkəmənin açıqlığı
hüququ. Madam ki, belədi, onda niyə məhkəmədə iştirakımız
hakimlə razılaşdırılsın ki?
- Bilirsən, Kənan, bəzən elə olur ki, qanunda bir şey olur,
real həyatda isə başqa şey. Mən də hər ehtimal üçün razılaşdırdım ki, problemimiz yaranmasın.
Tələbənin “məgər problem yarana da bilər ki”, - sualına
müəllim gülümsəyərək “hər şey ola bilər”, - cavabını verdi. Razılaşdılar ki, onun yarısında hamı məhkəmənin önündə olsun.
Ertəsi gün tələbələrin hamısı deyilən vaxtda məhkəmə binasının önündəydilər. Hamıdan qabaq da Kənan gəlmişdi. Məhkəmə zalına giriş qapısı bağlıydi. Binanın qabağında çoxlu
adam toplaşmışdı, görünür, hansısa vacib bir şəxsin məhkəməsiydi. Aralarında xaricilər də vardı. Bir qrup qapının yanında
dayanıb söhbət edirdi, üç nəfər idilər. Onlardan biri Murad
müəllimi görcək qrupdan ayrılıb ona yaxınlaşdı, çox sıcaq görüşdülər. Bəlli oldu ki, Murad müəllimin keçmiş tələbələrindəndi, adı da Zaurdu. Dediyinə görə, məhkəməni müşahidə etmək üçün xaricdən gəlmiş media azadlığı sahəsində nüfuzlu
beynəlxalq qurumlardan birinin təmsilçilərinə tərcümədə yardım edirdi. Bu işi könüllü kimi görürdü. Çalışdığı qeyri-hökumət təşkilatı həmin beynəlxalq qurumun yerli tərəfdaşı idi. Həmin təşkilatın rəhbəri də ondan tərcümə məsələsində qonaqlara yardımçı olmağı xahiş etmişdi.
- Bu, ölkəmizə qara yaxan təşkilatlardandı, yəqin, - Murad
müəllim zarafatla keçmiş tələbəsinə söz atdı.
- Odur ki var, - onun nəyə işarə vurduğunu dərhal tutan
Zaur eyni tərzdə cavab verdi.
74

Sonra aralarında tələbələrin də şahidlik etdiyi maraqlı polemika baş tutdu:
- Siz hara, bura hara, ay müəllim, olmaya Seyran bəyin məhkəməsinə baxmağa gəlmisiz?
- Yox, ay Zaur, məni belə cəncəl işlərə qatma, mən müəllim
babayam, siyasətlə işim olmaz.
- Müəllim, siz bizi hər zaman ədalətli, vicdanlı olmağa öyrətmisiz. Seyran bəyin heç bir suçu yoxdu, onu tənqidi yazılarına
görə cibinə narkotik atıb tutublar.
- Əgər günahı yoxdusa, təqsirsizliyi sübut olunar yəqin, günahsız adamı tutmazlar.
- Müəllim, məgər siz ölkədə baş verənlərdən xəbərdar deyilsiz ki? Həbsxanalar günahsız adamlarla doludu. Bizdə müstəqil
məhkəmə var ki, Seyran bəy də öz təqsirsizliyini sübut edə bilsin?! Yuxarıdan nə göstəriş gələcəksə, onu da icra edəcəklər.
Söhbət ətrafdakıların marağına səbəb oldu, prosesə gələnlər
onları əhatəyə aldılar. Onlardan biri başı ilə Murad müəllimi
işarə verib yanındakından soruşdu.
- Bu hərif kimdi? - Səsi ətrafdakıların eşidə biləcəyi qədər
bərk çıxdı. - Deyəsən, axı başqa planetdən gəlib.
İlk reaksiya Kənandan gəldi.
- O, hərif deyil, hüquqşünasdı, universitetdə müəllimdi, özü
də çox savadlı və vicdanlı birisidi!
- Savadına sözüm yox, amma vicdan məsələsinə gələndə
söylədikləri əksini deyir.
Danışığı qulağı alan müəllim narahat olmağa başladı.
- Zaur, iş başındasan, səni işindən ayırmayım. Mən tələbələrimlə bura başqa bir prosesə baxmağa gəlmişik, yeri gəlmişkən,
o da narkotiklə bağlı işdi, - çoxmənalı gülümsündü, - amma həqiqi narkotiklə bağlı. Saat onda başlamalıdı, biz indi içəri keçməliyik. Söhbətimizi isə başqa vaxtda və daha münasib yerdə
davam etdirərik. Sağlıqla qal, - deyib əlini keçmiş tələbəsinə
uzatdı.
- Əlbəttə, müəllim, mütləq davam etdirərik. - Zaur onlardan
75

aralanıb xaricilərin yanına qayıtdı.
Məhkəmə nəzarətçiləri bir neçə dəqiqə öncə qapını açmışdılar. Girişdə böyük növbə yaranmışdı. Saat ona beş dəqiqə qalırdı. Qapının ağzını kəsən nəzarətçilərdən biri növbəyə üz tutdu:
- Seyran Hadının məhkəməsinə gələnlər, proses beşinci zalda olacaq. Əvvəlcə ailə üzvləri və qohumları yaxınlaşsın, zalda
yer qalsa, başqalarını da buraxacıq.
Dedikləri toplaşanlarda narazılıq doğurdu. Onlardan biri
etirazını bərkdən dilə gətirdi.
- Harda yazılıb bu?! Məhkəmə açıqdı, istənilən adamın prosesdə iştirak etmək haqqı var. Bu nə özbaşınalıqdı?! Hər dəfə
belə edirsiz, beş-on nəfər buraxıb sonra deyəcəksiz zalda yer
yoxdu. Oranı da öz adamlarınızla dolduracaqsız!
- Ay vətəndaş, demaqoqluq eləmə, bizim işimizə də qarışma! Bizə göstəriş verilib ki, əvvəlcə ailə üzvlərini və qohumlarını buraxaq, yer qalsa, başqalarını buraxacıq, olmasa yox. Ayaq
üstə dayanası deyilsiz ki!
- Seyran bəy uzun illərdi bu millətin yolunda ayaqdadı, imkan verin biz də onun məhkəməsində bir neçə saat ayaq üstə
duraq! - Toplaşanlardan kiminsə narazı səsi gəldi.
- Ayaq üstə durmaq olmaz! - Nəzarətçi üzünü növbəyə tutdu. - Yer olar keçərsiz, olmaz da, gələn dəfə gələrsiz. Məhkəmə
hələ uzun çəkəcək, hamıya növbə çatacaq.
- Sizin bizim qabağımızı kəsmək haqqınız yoxdu! - Bayaqkı
gənc yenidən etiraz etdi. - Məhkəməyə giriş açıq olmalıdı ki,
gələnlər rahat keçə bilsinlər. Kimin keçib, kimin keçməməsini
də siz həll etməli deyilsiz. Sizin işiniz məhkəmə zalında qaydaya nəzarət etməkdi…
- Sən indi bizə qanun öyrədəcəksən?! - Nəzarətçi onun sözünü ağzında qoydu. - İndi ki, belə oldu, yer olsa da, mən şəxsən
səni zala buraxmayacam.
- Nə deyib buraxmayassan ki? Özbaşına-zadsan?! Bura məhkəmədir yoxsa...
- Xiyardı! – Nəzarətçi onun sözünü ağzında qoydu. - Bunu
76

eşitmək istəyirdin?! İndi get, kimə istəyirsən şikayət elə!
- Onda icazə ver, xiyarın şəklini çəkim.
Gənc bir qədər kənara çəkilib, fotokamerasını təzəcə işə salmışdı ki, nəzarətçi tez özünü yetirdi.
- Ver bura kameranı! İcazəm olmadan şəklimi niyə çəkirsən,
ə, müxalifətçi?!
Gənc kamerasını əlində bərk-bərk sıxıb arxasında gizlətdi.
- Mən müxalifətçi deyiləm, jurnalistəm, bura da sənin evin
deyil, çəkiliş üçün səndən icazə alım! Qanunu da mən yox, sən
pozursan! İndi sən də get, kimə istəyirsən şikayət elə!
Bu söz nəzarətçini lap özündən çıxardı, daha israrla kameranı almağa çalışdı. Dartışmada kamera nəzarətçinin sifətinə dəydi, dodağı azacıq qanadı. Məmur əlini üzünə apardı, qanı görcək hövlləndi, hədəyə keçdi:
- Sən dövlət məmuruna əl qaldırırsan?! Buna görə qanun
qarşısında cavab verəcəksən!
Bu zaman iki polis işçisi yaxınlaşdı. Nəzarətçi üzünü onlara
tutub:
- Bu adam məhkəmənin işinə mane olur, icazəm olmadan
şəklimi çəkib, həm də mənə qarşı zorakılıq edib. Kamerasını
alıb şəklimi silin, özünü aparıb basın içəri, ağlı başına gəlsin! az qala göstəriş verdi.
Polislər jurnalistə onlarla getməli olduğunu bildirdilər. Onlardan biri ətrafda toplaşan və getdikcə artan kütləyə üzünü tutub səsini qaldırdı:
- Nə toplaşmısız bura, konsert-zaddı bəyəm?! Dağılışın!
Adamların bir hissəsi kənara çəkildi, amma yerindən dəbərməyənlər də oldu. Bayaq Murad müəllimlə söhbətləşən Zaur
adlı keçmiş tələbəsi baş verənləri qonaqlara tərcümə edirdi. O,
xaricilərdən ayrılıb polislərə yaxınlaşdı:
- Jurnalistin heç bir günahı yoxdu, günah bu şəxsdədi, - əlilə
məhkəmə işçisini göstərdi, - o, özbaşınalıq edirdi, adamları içəri
buraxmırdı, mübahisə də bundan yarandı. Jurnalist ona qarşı
heç bir zorakılıq etməyib. Əksinə, bu şəxs zorla ondan kamera77

sını almaq istəyəndə kamera təsadüfən üzünə toxundu. Bütün
bunlar hamının gözü qarşısında baş verib.
Ətrafdan “doğru deyir”, “jurnalistdə təqsir yoxdur”, “nəzarətçi birinci başladı” kimi səslər eşidilməyə başladı.
Polis onun və ətrafdakıların dediklərinə əhəmiyyət vermədi,
üzünü jurnalistə tutub hökmlə:
- Bizimlə getməlisiz, yoldaş, polisdə hər şeyi aydınlaşdırarıq.
- Mən sizinlə heç yerə getməyəcəm, vəkilim gəlsin, onunla
bir yerdə, hara desəniz, ora da gedərəm, - jurnalist etiraz etdi.
Polislə aralarında söz atışması başladı.
- Bəlkə, sizin vəkiliniz bir saata gəldi, biz indi küçənin ortasında durub vəkil gözləməliyik?!
- Əvvəla, bu mənim hüququmdu. Qanun deyir ki, şəxsin tutulduğu andan vəkil tələb etmək haqqı var. Mən jurnalistəm,
haqlarımı yaxşı bilirəm və sizdən də polis işçisi kimi qanunun
tələblərinə hörmət və riayət etməyi tələb edirəm. İkincisi, küçənin ortasında niyə dayanmalıyıq ki, çəkilib qıraqda ağacın altında da dayana bilərik, məhkəmənin binasında da gözləyə bilərik, yaxında çayxana var, orda da. Mən sizi hətta çaya da qonaq edə bilərəm.
- Əvvəla, biz səni tutmuruq, maşına əyləşib bizimlə polis
idarəsinə getməyini xahiş və tələb edirik. Orda vəkil məsələsini
də həll edərsən, başqa şeyləri də. Çay qonaqlığına gəldikdə, sağ
ol, gedək polisə, orda biz səni çaya qonaq edərik. Əmin edirəm,
bizim çayımız sənin çox xoşuna gələcək! - Polis sifətində istehza, “çox” sözündəki “o”nu xeyli uzatdı.
- Siz mənə hədə-qorxu gəlirsiz?! Vəkilim olmadan sizinlə heç
yerə getmək fikrim yoxdu! Siz məni iradəmin əleyhinə maşına
otuzdurub polis idarəsinə aparırsızsa, bu, artıq tutulmadı. Mənim isə tutulma anından vəkil tələb etmək haqqım var. Əgər siz
vəkili gözləməyi və çayxanada mənimlə çay içməyi özünüzə rəva bilmirsizsə, mənim də sizin maşında getməyə və polisdə çay
içməyə nə həvəsim var, nə də vaxtım. Sizə iş və ev ünvanımı
verə bilərəm, ora çağırış vərəqəsi göndərin, harda və nə vaxt
78

gəlmək lazımdısa, vəkilimlə bir yerdə olum orda.
- Vətəndaş, sənə sonuncu dəfə xəbərdarlıq edirəm, bizlə könüllü getmək istəməsən, səni zorla aparmalı olacıq!
Bayaq polisin göstərişilə oradan uzaqlaşan adamlar yenə də
yaxınlaşmağa başladılar. Qıraqdan “malades!”, “əjdahasan!”,
“gör necə savadlıdı!” kimi sözlər eşidilirdi. Xaricdən gələn beynəlxalq təşkilatın və yerli səfirliklərin nümayəndələri də yaxınlaşıb onların bir addımlığında dayandılar. Polis danışdıqca Murad müəllimin keçmiş tələbəsi tərcümə edir, onlar da gah təəccüblə başlarını yelləyir, gah gülümsəyir, gah da ciddi görkəm
alırdılar. Hamı bu deyişmənin necə sonlanacağını gözləyirdi.
“Bu kişinin heç bir günahı olmaya-olmaya onu niyə polisə aparırsız!” - deyə jurnalistə dəstək olanlar da tapılırdı. Bu zaman
məhkəmədən kimsə polislərdən birini əlinin işarəsi ilə yanına
çağırıb qulağına nəsə pıçıldadı. O da geri qayıdıb jurnalistlə deyişən həmkarının qulağına nəsə dedi. Sonuncu da jurnalistdən
vəsiqəsini alıb bəzi qeydlər götürdü, telefonunu, ünvanını dəqiqləşdirəndən sonra “saat üçdə Nəsimi rayon polis idarəsində
olarsan”, - deyib vəsiqəni qaytardı. Polislər aralanıb adamların
arasında gəzişməyə başladılar.
Bütün bunlar Murad müəllimin və tələbələrinin gözü qarşısında baş verdi. Müəllim üzünü tələbələrinə tutub yavaşca:
- Uşaqlar, deyəsən, məhkəməni görmək üçün çox uğursuz
vaxt seçmişik, amma şükür, axırı yaxşı qurtardı, - deyib alnının
tərini sildi.
Seyran bəyin məhkəməsi artıq başlamışdı. Binanın qarşısında həmin prosesə düşə bilməyən xeyli adam, bir də müəllim və
tələbələri qalmışdı. Murad müəllim qapıda dayanan nəzarətçiyə yaxınlaşıb nəsə dedi. O da kiməsə zəng etdikdən sonra, nəhayət, məhkəmənin binasına daxil oldular.
Qrup məhkəmə nəzarətçisinin müşayiətilə dəhlizlə yeddinci
zala doğru irəliləyirdi. Beşinci zalın yanından keçəndə hər şeyə
maraq göstərən Kənan ayaq saxlayıb içəri boylandı. Onun yanından əl çəkməyən Pərviz də dayandı. Təxminən otuz nəfərlik
79

zaldı. Kənan asta səslə arxa cərgələrdə altı boş oturacaq saydı.
İçəridə bir nəfər odlu-alovlu çıxış edirdi. Kənan Pərvizə çönüb, “yəqin, Seyran bəydi”, - deyə pıçıldadı. Çıxış edənin üzü
görünməsə də, səsi aydın eşidilirdi:
- …Məsələ açıq-aşkardı, iki yol var: sürünmək və dik gəzmək. Sürünənlər heç vaxt yıxılmırlar. Biz isə sürünməyi yox,
dik gəzməyi seçmişik. Başqa yol seçsəydim, özümü indiki qədər rahat hiss edə bilməzdim. Bu, həm də mənəviyyat məhkəməsidi. Neçə il həbsdə olacağım məni qorxutmur, bu haqda heç
düşünmürəm də. Allahdan istəyim mənə verilən ömrü şərəflə
yaşamaqdı…
Zalda milçək uçsaydı, səsi eşidilməzdi. Seyran bəyin çıxışı
tələbələri də ovsunlamışdı. Onlar nəfəslərini çəkmədən zala
köklənmişdilər.
- …Bu, təkcə mənim prosesim deyil. Bu zalda təkcə mən mühakimə olunmuram, həm də tənqidçi medianı mühakimə edirlər. Hakimiyyət bu həbslərlə öz opponentlərini qorxutmaq istəyir. Amma o anlamır ki, azad sözü boğmaq mümkün deyil…
Bu yerdə sədrlik edən sözünü kəsdi:
- Müttəhim, hakimiyyətlə nə işiniz var, sizə verilən ittihamdan danışın!
- Mən elə ondan danışıram da. Hakimiyyətin adı çəkiləndə
qorxursuzsa, onda kosmosdan, qallaktikadan necə, danışmaq
olar?
- Yox, olmaz! Danışığınıza da fikir verin! Biz heç nədən qorxmuruq. Bir daha sizə xəbərdarlıq edirəm, mövzu üzrə, ittihamla bağlı danışın!
- Yaxşı, onda icazə verin peyğəmbərlə bağlı bir hədis danışım. Bu işlə bağlılığı var. Yaqub Peyğəmbərin bədənini yara basır, nə edir çarəsi olmur. Allaha yalvarır ki, ya Rəbbim, mən ki
peyğəmbərinəm, niyə mənə bunu rəva görürsən? Allah deyir
ki, sən zalım hökmdarın qarşısında məzlumu qorumadın...
Sədrlik edən acıqla yenidən sözünü kəsəndə zal bir-birinə
dəydi.
80

Çıxışdan riqqətlənmiş Kənan çevrilib Pərvizə “əjdahadı” deyəndə arxası onlara tərəf dayanan və fikri zalda olan nəzarətçi
geri çevrildi, onları görcək acıqla qapını örtdü. Bu zaman Murad müəllimin səsi gəldi:
- Ay uşaqlar, nəyə baxırsız orda, bizim zalımız buradı!
Bu zal Seyran bəyin məhkəməsinin keçirildiyi zaldan azı iki
dəfə böyük idi. İçəridə tələbələrdən başqa daha dörd nəfər vardı. Ön cərgədə iki nəfər oturmuşdu, onlardan biri yaşlı qadın, o
biri isə gənc xanımdı. Çox güman, müttəhimin yaxınlarıydı.
Vəkil üçün ayrılmış yerdə balacaboy, qara eynəkli, ağsaç, yaşlı
bir kişi, məhkəmə iclas katibləri üçün yerdə isə qara kostyum,
ağ köynək, qırmızı qalstukda, dolu bədənli bir gənc əyləşmişdi.
Öz aralarında nəsə barədə danışırdılar. Katib Murad müəllimi
görcək söhbəti yarımçıq kəsdi, yerindən qalxıb gülə-gülə ona
yaxınlaşdı.
- Ay, siz bizim məhkəməmizə xoş gəlmisiz, müəllim. Hakim
səhər deyəndə ki, bu gün Murad müəllim tələbələrini məhkəməyə gətirəcək, çox sevindim ki, sevimli müəllimimizi görə biləcəm.
Sonra üzünü tələbələrə tutub nəsihət tonu ilə davam etdi.
- Uşaqlar, Murad müəllimin qədrini bilin. O, universitetdəki
müəllimlər arasında yekdi. Kaş bütün müəllimlər onun kimi
olaydılar.
Müəllim tər tökə-tökə keçmiş tələbəsinə təşəkkür etdi.
- Çox sağ ol, Rza, lap utandırdın məni. Sən özün də fakültənin barmaqla sayılan tələbələrindən idin.
Müəllimindən fərqli olaraq Rza utancağa oxşamırdı.
- Hə, müəllim, mənim yaxşı hüquqşünas kimi yetişməyimdə
sizin zəhmətiniz az olmayıb...
Murad müəllim gözlənilən növbəti tərif dalğasından yayınmaq üçün mövzunu dəyişdi.
- Rza, bəs səni hakim kürsüsündə nə vaxt görəcəyik?
- Eh, müəllim, yaralı yerimə toxunduz. Bilirsiz də, hakim olmaq üçün yaş həddi kimi otuz yaş müəyyən ediblər. Hələ altı
81

ilim var. Belə də qanun olar?! Mən hələ hüquq fakültəsinə daxil
olanda arzum hakim olmaq idi. Universiteti bitirəndən sonra
doqquz il də gözləməliyəm otuz yaşım olsun ki, hakim olmaq
üçün sənəd verə bilim. Sonra da bunun imtahanı, kursu-mursu,
otuz iki-otuz üç yaşım olacaq. Özünü tərifləmək olmasın, bu
məhkəmədəki hakimlərin çoxundan mən qat-qat savadlıyam
və vallah, prosesi də onlardan yaxşı apararam…
Rzanın sözü ağzında qaldı: müttəhimi gətirdilər. Əlləri arxadan qandallıydı. İyirmi iki-iyirmi üç yaşı ancaq olardı. Zalda
əyləşmiş yaşlı qadın onu görcək ağlaya-ağlaya yerindən qalxdı,
ona yaxınlaşmaq istədi, amma nəzarətçilər “olmaz, ay ana, icazə yoxdu”, - deyib tez qarşısını kəsdilər. Müttəhimi dəmir qəfəsə salıb qapısını qıfıllayandan sonra qandalı açdılar.
Bu zaman Rzanın telefonuna zəng gəldi. Telefonu açıb: "Bəli,
hakim, hamı burdadı, başlaya bilərik", - cavabını verəndən sonra üzünü müəlliminə tutub:
- Bağışlayın, proses başlayır, keçim yerimə. Çox xoş oldu sizi
görmək, - deyib aralandı.
Bir neçə dəqiqədən sonra məhkəmə zalına bitişik otağın qapısı açıldı, iclas katibi üzünü zala tutub “Qalxın, məhkəmə gəlir!” - komandasını verdi. Bu an Saranı elə bil cərəyan vurdu.
Hakimlərdən biri onun atasıydı. Hamı kimi o da ayağa qalxdı,
hakimlər oturduqdan sonra zaldakılar da əyləşdilər. Saranın
şoku hələ keçməmişdi. Ani olaraq beynindən çıxıb getmək keçdi. Amma həm gec idi, həm də sonra buna necə izah verəcəkdi
deyə düşünüb tez də bu fikirdən vaz keçdi. Büzüşüb öndəki
cərgədə əyləşmiş qrupun ən hündürboy tələbəsinin arxasında
görünməz olmağa çalışdı. Az öncə Mogikan qarşısında əyləşəndə “bu da yer tapdı da oturmağa”, - deyə ürəyində deyinmişdi.
İndi isə sevinirdi ki, nə yaxşı, yeri onun arxasındadır. Məhkəməyə atası sədrlik edirdi, onu görüb-görmədiyini bilmirdi, başı
qarşısındakı kağızlara qarışmışdı.
Məhkəməyə gedəcəkləri barədə evdə heç nə deməmişdi. Daha çox o səbəbdən ki, bu səfər onda xüsusi maraq doğurmurdu:
82

cinayət hüququnu sevmirdi, bu sahənin onluq olmadığını çox
tez anlamışdı. Nə dərsdə deyilənlər, nə də öz oxuduqları ona
çatmırdı. Obyektiv cəhət, subyektiv cəhət, dispozisiya, sanksiya, affekt vəziyyəti, qəliz-qəliz başqa şeylər - bütün bunlar ona
yad idi. Amma hamı gedəcəkdi deyə, maraq üçün o da qatılmaq qərarını vermişdi.
Bir neçə dəqiqə sonra proses başlandı. Sədrlik edən hansı işə
baxıldığını elan edib iclas katibindən kimlərin gəlib-gəlmədiyini aydınlaşdırdı. Ardınca məhkəmə istintaqının yekunlaşdığını,
tərəflərin çıxışları mərhələsinin başlandığını bildirib ilk sözü
dövlət ittihamçısına verdi.
- Möhtərəm hakimlər, Mustafa İbrahimovun bu cinayət əməlini törətməsi məhkəmənin gedişində tam sübuta yetirildi. Heç
müttəhimin özü də cibindən on qram narkotikin çıxmasını,
özünün də onun istifadəçisi olduğunu danmır...
Dövlət ittihamçısı otuz-otuz beş yaşlarında qırmızısifət, dolu
bir adamdı, sakit və hissiz danışırdı. Sara şokdan hələ tam ayılmamışdı deyə, fikri dağınıq idi. Özünü toparlayıb diqqətini çıxışa yönəltməyə çalışdı.
Prokurorun qırmızı sifəti daha da qızarmışdı, deyərdin, indicə qan damacaq. Danışdıqca da qızışırdı.
- Bunu heç kəsdən gizlətmirəm, mənə qalsa, bəzi dövlətlər
kimi, bunları dar ağacından asaram, heç uf da demərəm. Amma təəssüf ki, bizim qanunlarımız həddən artıq liberaldı. Siz bir
bu müttəhimə baxın. İki körpə uşaq atasıdı. Gül kimi ailəsi var.
Axı narkotik bunun harasına yaraşır! Bu adam yayda günün altında, qışda isə şaxtada tikintidə fəhləçilik edir, qazandığını da
verir o zəhrimara. Sabah o uşaqlar böyüyüb bundan nə tərbiyə
götürəcəklər! Anası da bu zaldadı, baxırsan sifətindən nur yağır. Hər dəfə onu görəndə ürəyim ağrıyır. Belə övladın olmağındansa daş parçası olsaydı, ondan yaxşıydı...
“Heç ürəyi ağrıyana oxşamırsan, buğa kimisən”. Şükür nişanlısı ilə Saranın arxasında yan-yana oturmuşdu; onun pıçıltıyla dediklərinə yanındakılar səssizcə gülüşdülər. Başqa vaxt
83

olsaydı, Sara da onlara qoşulardı, amma indi o halda deyildi.
Murad müəlim səsə çevrilib şəhadət barmağını dodağına
apardı. Baş verənlər, görünür, prokurorun da gözündən yayınmamışdı.
- Hörmətli sədr, burda gənclər əyləşiblər, belə başa düşdüm
ki, tələbələrdi.
- Hə, hüquq fakültəsinin tələbələridi, hörmətli Murad müəllim onları gətirib ki, görsünlər məhkəmə necə olur.
- Lap yaxşı, Murad müəllimi də salamlayıram, tələbələrini
də. Qoy bu gənclər də eşitsinlər. Bəzi ağzıgöyçəklər bizə irad
tutur ki, narkomaniya xəstəlikdi, bu adamları niyə tutursunuz.
Narkomaniya xəstəlikdisə, müalicəsi olmayan bəd xassəli şişdi,
onu kəsib atmaq lazımdı. Qoy hər kəs bilsin, bugünkü narkoman sabahkı cinayətkardı. Çünki o, həyatda qalmaq, öz damarlarını təmin etmək üçün onun alqı-satqısına girişir və o alqı-satqıdan ona gündəlik pay qalır. Həmin o paya görə insanların canına qəsd edən, yeniyetmələri, hətta öz doğmalarını belə bu yola sürükləyən, şirnikdirən, onların canını, həyatlarını zəhərləyən, insanlığını itirmiş varlığa çevrilir. Narkomanların toruna
düşən nə qədər yeniyetmə və gənclərimiz hazırda məzarlarda
uyuyur. Narkoman üçün valideyn, övlad, bacı, qardaş, həyat
yoldaşı məfhumu yoxdu. Onun üçün yalnız damağa qulluq
məzhəbi var. Belələrinə qarşı humanist olsan, parazit kimi sürətlə çoxalıb cəmiyyətin canına daraşacaqlar. Ona görə, özümüzün, balalarımızın, burdakı bu gənclərin mənafeyi naminə bunları cəmiyyətdən təcrid etmək lazımdı. Narkomanın yeri həbsxanadı, qoy gedib içəridə çürüsünlər, üfunətləri də özlərini
boğsun. - İkrahla əlini qəfəsə tərəf uzatdı. - Bunu da ora göndərmək lazımdı, bəlkə, ağlı başına gələ, bir də o zəhrimara yaxın durmaya. Məhkəmədən ona yeddi il cəza istəyirəm. Ümid
edirəm ki, bu müddət ağıllanması üçün yetərli olar.
Prokurorun son kəlməsi ağzından çıxar-çıxmaz müttəhimin
anası ilan sancmış kimi yerindən sıçradı.
- Ay Allahın bəlasına gəlmiş, o uşaq neyləyib, evmi yarıb,
84

adammı öldürüb, vətənə xəyanətmi edib, sən ona yeddi il iş istəyirsən?!
Prokuror özünü itirdi, görünür, qadından bunu gözləmirdi.
- Kəs səsini, qoca kaftar, - həqarətlə bağırdı, - mən də bayaqdan bunu tərifləyirəm, bunun qurdu içindəymiş ki! Sənin kimi
ananın tərbiyə verdiyi övlad elə narkoman olar da!...
- Musa müəllim, özünüzü ələ alın, - sədrlik edən prokuroru
sakitləşdirməyə çalışdı, - zalda kənar adamlar var.
- Ona kim ixtiyar verib ki, dövlət ittihamçısını təhqir etsin!
Mən ittihamı öz adımdan yox, dövlətin adından müdafiə edirəm! Məni söyən elə bil dövləti söyür!
- Sənin kimi prokuroru olan dövlətin başına da elə yekə bir
daş düşsün! - Az öncə eşitdiklərindən hövllənmiş ananın qəzəbli səsi zalı titrətdi.
- Siz də bir sakit olun, ay xanım! - Sədrlik edən bu dəfə ona
səsini qaldırdı. - Siz dövlət məmurunu təhqir edirsiz, məhkəməyə də hörmətsizlik edirsiz! Onu bilirsizmi ki, buna görə sizi
nəinki zaldan çıxara, hətta həbs etdirə bilərəm. Yaşlı qadınsız,
başqalarına hörmət etmirsizsə, heç olmasa, ağ saçlarınızdan
utanın! Dövlətin burda nə günahı var?! Belə sözlər sızə heç yaraşmır!
Qadın sakitləşmədi, qəzəbli baxışlarını gah hakimə, gah da
prokurora tuşlayaraq od püskürməyində idi:
- Mənim ərim doxsan birincı ildə Qarabağ müharibəsində
həlak olub, dövlətin yolunda canını qoyub. Bu dövlət öz şəhidinə nə hörmət qoyub ki, mən də həmin dövlətə, onun dinsizimansız prokuroruna hörmət qoyum?! Sizin bu dövlətiniz deyilmi ki, toyunun saatına beş-on min manat alan yaltaq müğənnisinə pulsuz mənzil, ayda min manat təqaüd verir, şəhid ailəsinə isə ayda doxsan manat dilənçi pulu! Mən bu pula iki körpə
övladımı necə saxlayaydım?! Ya pis yola getməliydim ki, ya da
geçə-gündüz işləməliydim ki, tifillərim açından ölməsinlər. Pis
yola getmədim, çünki mən Allahdan qorxuram. Məcbur oldum
gündüzlər bir dükanda süpürgəçilik edim, axşamlar isə gecə
85

klubunda qab yuyum, balalarıma çörək aparım. Məni başqa heç
yerə işə götürmürdülər. Uşaqlarımın üzünü də ancaq evə yatmağa gələndə görürdüm. Mən boynuma alıram ki, onların nə
tərbiyəsilə məşğul ola bilmişəm, nə də təhsililə. Oğlumun pis
yola düşməsində, o zəhrimara qurşanmasında mənim də bir
ana kimi günahım var. Amma məndən qat-qat böyük günah sənin o dövlətindədi! - Od püskürən baxışlarını sədrlik edənin
üzərində saxladı. - Cənab hakim, sən də məni həbslə qorxutma,
tutacaqsan, tut məni! İslanmışın yağışdan nə qorxusu!
- Yaxşı, xanım, əyləşin, mən dillənmirəm, siz də lap ağını çıxarmayın da. - Sədrlik edən səsinin tonunu yumşaltdı. - İmkan
verin prosesi davam etdirək. Bir səbirli olun da, olmaz axı belə!
O, prokurorun istəyi idi, nə bilirsiz mən hansı qərarı verəcəm?!
Onun bu sözləri, görünür, anada ümid yaratdı, əyləşdi.
Növbəti çıxış üçün söz vəkilə verildi. Onu müttəhimə dövlət
hesabına təyin etmişdilər. Bütün proses boyu ağzını belə açmamışdı, sakit oturub biganə və donuq nəzərlərlə baş verənləri
müşahidə edir, tez-tez də əsnəyirdi. Arada bir-iki dəqiqəliyə
mürgülədi də.
Vəkil tənbəl-tənbəl ayağa qalxdı.
- Qadan alım, ay sədr, nə deyim, vallah. Deyim ki, müttəhimin günahı yoxdu, açın buraxın, vicdanım yol vermir. Amma
hörmətli prokuror da çox ağır cəza istədi. Bəlkə də, haqqı var,
amma bunun da iki körpə balası, yaşlı anası var axı. Həyat yoldaşı da gənc qadındı. Bunları nəzərə almaq lazımdı. Bir qələtdi
eləyib, çevirin balalarınızın başına, iki ildən-zaddan iş verin
gedib cəzasını çəksin. Bir ilini yatıb, bir ili də yatar, ağlı başına
gələr, bir də o zəhrimara yaxın durmaz.
Çıxış bununla da bitdi.
“Möhtəşəm idi, heç Plevako20 belə çıxış edə bilməzdi”. Bu
səs də Şükürün idi. O, vəkil olmaq istəyirdi, dünyanın hər yerindən tanınmış vəkillərin məşhur çıxışlarını toplayıb oxuyurdu. Plevako da ən çox sevdiyi vəkillərdəndi. Kənan Saranın yanında oturmuşdu, üzündə təbəssüm arxaya çevrilib əlinin baş
86

barmağını yuxarı qaldırdı.
Sədrlik edən son söz söyləmək üçün müttəhimə müraciət etdi. Mustafa asta-asta ayağa qalxdı, başını qaldırmadan “mənim
söyləyəcəyim bir şey yoxdu”, - deyib yenidən əyləşdi.
“Məhkəmə qərar vermək üçün müşavirə otağına gedir”
Sədrlik edən dəftər-kitabı qoltuğuna vurub yanındakılarla
birgə otağı tərk etdi. Prokuror da tələsik onların ardınca çıxdı.
Ətrafa ağır sükut çökdü. Hamı baş verənlərin təsiri altındaydı. Müttəhim qollarını dəmir qəfəsə dayayıb başını da onlara
söykəmişdi. Anası bir neçə dəfə “Mustafa, Mustafa”, - deyə səslənsə də, başını qaldırmadı.
- Hər şey yaxşı olacaq oğlum, fikir eləmə, Tanrının mərhəməti böyükdü, - deyə ana oğluna təsəlli verdi.
Sonuncu sözü ağzından çıxar-çıxmaz müttəhim elə durduğu
vəziyyətdə hönkürməyə başladı.
- Mustafa, sənə nə oldu? Ağlama oğlum! Mustafa… - Qadın
hövlnak yerindən qalxdı, qəfəsə yaxınlaşmaq istəyəndə nəzarətçilər qabağını kəsdilər. Onların böyüyü müttəhimə acıqlandı:
- Yekə kişisən, ananın ürəyini niyə üzürsən, özünü ələ al da!
Mustafa sakitləşsə də, hıçqırıqları kəsilməmişdi. Bir an da
gözünü oğlundan çəkməyən ana sakit oturub qara şalının
ucuyla tez-tez gözünün yaşını silirdi.
Təxminən yarım saatdan sonra hakimlər yenidən zala döndülər, prokuror da onlarla eyni vaxtda içəri girdi. Sədrlik edən
hökmü elan etməyə başladı. Hamı ayaq üstəydi. Saranın həyəcandan ayaqları əsirdi, onları oturacağa söykəyib özünü ələ almağa çalışdı. Ürəyi bərkdən döyünürdü, sanki indi yerindən
atlanıb çıxacaqdı. Atası qərarı oxumaqda davam edirdi. Diqqətini toplayıb dinləməyə çalışdı, amma nə qədər çalışdısa, həyəcandan fikrini cəmləyə bilmədi. Beləcə, gərgin daha bir neçə
dəqiqə ötdü. Atası, deyəsən, yekunlama üzrəydi, arxadakı tələbə yoldaşlarından birinin pıçıltıyla söylədiyi “məncə, bəraət verəcək” sözlərini qulağı aldı. Ümidləndi, hətta ürək döyüntüləri87

nin və həyəcanının da azaldığını hiss etdi. Gözünü atasının ağzına dikib ürəyində ona yalvarmağa başladı: “Hə, ata, sevindir
hamını, qaytar Mustafanı ailəsinə!”
“…Beləliklə, yuxarıda göstərilənləri nəzərə alaraq, hökm
edirəm: Mustafa Qədir oğlu İbrahimov cəzasını ümumi rejimli
cəzaçəkmə müəssisəsində çəkməklə altı il müddətinə azadlıqdan məhrum edilsin...”
Saranın qulaqlarında elə bil ildırım gurladı.
Müttəhimin anası yerindən dik atıldı, hakimlərə tərəf şığıdı.
Hazır vəziyyətdə qalmış nəzarətçilər tez qarşısını kəsdilər.
- O tərəfə çəkilin, - qadın əli ilə onları yana itələdi, - mənim
buna bir-iki kəlmə sözüm var.
Üzünü sədrlik edənə tutdu, amma bu dəfə qışqırmırdı, sakit
danışırdı, amma səsindəki qəzəb və nifrəti sezməmək mümkün
deyildi.
- Sən Mustafaya altı il iş kəsəndə, özünü demirəm, onun körpələrini heçmi düşünmədin?! Mən iki övladımı gənc yaşlarımda min əzabla böyüdüb başa çatdıra bildim. De görüm mənə,
indi Mustafanın iki tifilini kim saxlayacaq? Mən ağır xəstəyəm,
bundan sonra iki-üç il yaşayam ya yaşamayam. Mənim pensiyam dərmanıma güclə çatır, bu körpələri saxlamağa nə pulum
var, nə də gücüm! Səndən soruşuram, kim saxlayacaq bu uşaqları?! Dövlətmi?! Ay-hay, Qarabağ şəhidinin övladlarını necə
saxlamışdısa, eləmi saxlayacaq?! Mənə cavab ver! Sənin sinəndəki o, ürəkdi ya daş parçası?! Yəqin, sənin də övladların var
və onları çox sevirsən. Çox güman ki, onlar da səni gözəl insan,
ədalətli hakim sayırlar. Kaş onlar indi burda olaydılar və görəydilər ki, ataları necə qəddar və allahsızın biridi!
Sədrlik edən son sözlərdən diksinən kimi oldu, qadına nəsə
demək istədi, amma nə fikirləşdisə susdu, yalnızca başını bulayıb qalxdı, çıxışa tərəf yönəldi. Həmkarları, ardınca da prokuror sürətlə zalı tərk etdilər. Müttəhimin qollarını qandallayıb
zaldan çıxardılar. Nəzarətçilər zalı boşaltmağı xahiş etdilər.
Tələbələr də qapıya tərəf yönəldilər. Sara büzüşmüş halda
88

yerində oturmuşdu, nə baş verdiyini anlamağa çalışırdı.
“Sara, dur, gedirik”, - Günəş ehmalca çiyninə toxundu.
Qapıdan çıxanda arxadan səslənən yanıqlı nalədən qulaqları
cingildədi.
“Balan balamın gününə qalsın!”

89

***
Həmin gün Sara evə gec gəlib çıxdı. Hamı evdəydi, “Möhtəşəm yüz il”ə21 baxırdılar. Evdə olanda o da bu filmə maraqla
baxırdı. Bugünkü seriya sona yetməkdə idi. Sakitcə salamlaşıb
boş kreslolardan birində əyləşdi.
Sultan Süleyman oğlu Mustafanın22 qətlinə fərman vermişdi.
Mustafa sultanın fərmanını icra etmək üçün üstünə göndərilən
cəlladlarla ölüm-dirim mübarizəsi aparırdı. Amma qüvvələr
bərabər deyildi, gücü getdikcə tükənirdi. Budur, onu yerə yıxdılar, kəndiri boğazına keçirdilər. Bütün bunlar doğma atasının
gözü qarşısında baş verirdi. Kəndir boğazında, nə baş verdiyini
anlamayan Mustafa “ata, ata”, - deyə imdad diləyirdi, amma
Süleymanın ürəyi hikkədən daşlaşmışdı.
Zəhra əl dəsmalıyla tez-tez boşalıb dolan gözlərini silirdi. O,
seriallara baxmağı xoşlayırdı. Əksər hallarda da proses göz yaşlarıyla müşayiət olunurdu. Evdəkilər buna vərdiş etmişdilər və
artıq hansı epizodlarda bunun baş verəcəyini öncədən təxmin
edə bilirdilər. Bəzən gah biri, gah da o biri “ana, hazırlaş, yaxınlaşır”, - deyə zarafata salırdılar.
Nihad televizora ya bardaş qurub, ya da sevimli döşəkçəsinin üstündə uzanıb baxırdı. Çox vaxt tum çırtlaya-çırtlaya. Çırtıltısı da adamın başına düşürdi. Amma hamı bu səsə adət etmişdi deyə, kimsə xətrinə dəymirdi. Anası bir dəfə dükandan
təmizlənmiş və qovrulmuş tum almışdı, qaba töküb yerdə bardaş quraraq “Möhtəşəm yüz il”in növbəti seriyasına baxmağa
hazırlaşan oğlunun qarşısına qoymuşdu.
“Ay oğul, sənin üçün təmizlənmiş və qovrulmuş tum almışam. Qəşəng də tamı var, götür onu ye, o paketi də at o tərəfə,
öz dişlərinə yazığın gəlmir, heç olmasa, bizim əsəblərimizə rəhmin gəlsin”.
Tumdan ovuclayıb filmə baxa-baxa ağzına atan Nihad az
keçmiş onu kənara itələyib paketi yenidən əlinə alanda anasının sinirləri dözməmişdi:
90

“Ay bala, noldu yenə çırtıltın aləmi götürdü! Niyə o təmizlənmişi yemirsən ki?!”
Halını pozmayan Nihadı cavabı hamını güldürmüşdü:
“Ay ana, tumu ki, götürüb bir-bir dişlərinin arasında çırtıldadıb içəri ötürmürsən, vallah, tumun da ləzzəti olmur, kinonun da.”
Bu gün də adəti üzrə tum paketi yanındaydı.
Atası televizordan xeyli aralıda yerləşdirilən kreslolardan birində əyləşmişdi. Hər dəfə də deyinirdi ki, televizora yaxın
oturmayın, gözləriniz xarab olar. Televizorun az qala içinə girən Nihad da hər dəfə eyni sözü təkrarlayırdı:
“Ata, gözü kor edən sizin sovetin radiasiya saçan televizorları idi, bunların qorxusu yoxdu”.
Kişinin bir şakəri də bütün film boyu əskik olmayan şərh və
proqnozlarıydı. Hamı buna öyrəşsə də, Zəhra hərdən bezib
ərinə irad tutmaqdan özünü saxlaya bilmirdi:
“Ay kişi, imkan verəcəksən kinoya baxaq?!”
Ər bir müddət susur, sonra hər şey yenidən təkrarlanırdı...
Bu gün səsi gəlmirdi. Hiss olunurdu ki, gözü ekranda olsa
da, fikri filmdə deyil. Sara onun nə barədə düşündüyünü təxmin edirdi.
Mustafanın boğulma səhnəsində çırtıltı kəsildi. Nihad dikəldi, bardaş qurub oturdu, diqqətlə gözünü ekrana zillədi, dodaqlarının altında hirslə, amma hamının aydın eşidəcəyi səslə:
- İt oğlu, it! - dedi.
Ad çəkməsə də, söyüşün ünvanı hamıya bəlliydi.
- Görüm hamınızı gəbərəsiz!
Bu söyüşünsə kimlərə ünvanlandığını ancaq Sara bilirdi. Son
vaxtlar qardaşı ilə ən çox dartışdığı mövzulardan biri idi.
Başqa vaxt olsaydı, yəqin, dəhşətli ölüm səhnəsinə Sara da
çox pis olardı. Amma indi onu sultan atası tərəfindən öldürülən
Mustafanın yox, öz atası tərəfindən uzun müddətə həbsxanaya
göndərilən Mustafanın taleyi narahat edirdi.
Film başa çatan kimi Nihad, ardınca isə hələ də göz yaşları
91

dayanmayan anası çıxdı. Atası otaqda qaldı, gözlərini boşluğa
dikib fikrə getmişdi.
İştirak etdiyi o məhkəmə prosesinə qədər Sara onu ədalətli
hakim sayır, belə bir atanın qızı olduğuna görə qürur duyurdu.
O günsə məhkəmədə gördükləri onu sarsıtmışdı. Atası barədə
pis şeylər düşünmək istəmirdi. Amma ona sualları vardı. Özü
də bu suallar uşaq vaxtı verdiklərindən çox fərqliydi. Hər ikisi
üçün asan olmayacağını da bilirdi.
...Hələ uşaqlıq illərindən atasına suallar verməyi xoşlayırdı.
Yadına orta məktəbdə oxuyanda aralarında olan söhbət düşdü.
Nəyə görə bu peşəni seçdiyini soruşanda atası ona “Qanun naminə”23 filmi barədə danışmışdı. Dediklərindən yadında qalan
bu idi ki, filmin qəhrəmanını - sovet hakimiyyətinin ilk illərində hüquq fakultəsini yenicə bitirmiş Mehmanı kəndlərdən birinə prokuror göndərirlər; həmin rayonda cinayətkar ünsürlər
hələ yetərincə güclüydülər. Onların Mehmanı öz təsirləri altına
almaq cəhdləri boşa çıxdıqdan sonra tamahkar qaynanasını ələ
alıb onun vasitəsilə həyat yoldaşına bahalı hədiyyə verməklə,
ipə-sapa yatmaz prokuroru şantaj etməyə çalışırlar. Sevdiyi insanın əməlindən dəhşətli sarsıntı keçirsə də, sövdələşməyə getməyən Mehman həyat yoldaşı və qaynanası barədə cinayət işi
qaldırır, onu qanunsuzluğa sövq etməyə cəhd edənləri isə həbs
edir. Həmin qüvvələr bunu Mehmana bağışlamırlar və sonda
onu öldürürlər.
Atası deyirdi ki, bu filmin onun peşə seçimində rolu az olmayıb. O da həmin o Mehman kimi ədalətli və prinsipial olmaq, qanunların keşiyində durmaq istəyirdi. Hətta düşünürmüş ki, haqq yolunda gərək olsa həyatını belə, qurban verməyə
hazırdır. Bunu da atası ona söyləmişdi. Sonuncu sinifdə oxuyanda həmin filmə birgə baxdılar. Baxa-baxa da filmlə, oradakı
hadisələrin baş verdiyi dövrlə bağlı atasından xeyli maraqlı
şeylər eşitdi. Film xoşuna gəldi. Mehmanın ölümündən isə çox
təsirlənmişdi. Amma xeyli də sualları yaranmışdı.
Filmin qəhrəmanı sovet hakimiyyətinin ilk illərinin proku92

rorlarından idi. Sara tarix dərslərindən öyrənmişdi ki, inqilab
adı ilə tanınan hadisə, əslində, cümhuriyyətin yenilməsi ilə sonlanan ilhaq idi. O dövrün çox sayda işıqlı adamları prokurorluq, məhkəmə orqanlarının əlilə həbsə atıldı, nə qədər yazıçı,
şair, alim vətən xaini damğasıyla güllələndi, ölkədən didərgin
salınanlar vətən deyə-deyə mühacirətdə öldülər. Mehman da
həmin prokurorlardandımı? O, kimə qarşı mübarizə aparırdı?
Şərə xidmət edirdi, yoxsa xeyirə?
Ona rahatlıq verməyən bu suallarla ertəsi gün atasına üz tutmuşdu.
“- Ata, Mehman yaxşı prokuror olub, yoxsa pis?
- Əlbəttə yaxşı, qızım. Filmin adından da göründüyü kimi, o,
qanun naminə mübarizə aparırdı və bu yolda həyatını qurban
verdi. Mehman çox təmiz və cəsur insan idi, o necə pis ola bilərdi ki?
- Bəs 26 Bakı komissarı24, Lenin25, Stalin26 necə, onlara da
yaxşı demək olarmı?
- Bilirsən, qızım, bunlar fərqli-fərqli adamlar olublar. Mən
birmənalı ucdantutma hamısına yaxşı və ya pis deyə bilmərəm.
Aralarında pisləri də olub, yaxşıları da.
- Axı onlar da cəsarətli adamlar olublar. İnqilab uğrunda həyatlarını riskə atıblar, bəziləri bu yolda öldürülüb, bəziləri isə
sağ qalmağı bacarıb. Bildiyimə görə, onlardan biri olan Stalin
hətta uzun illər sovet dövlətinin rəhbəri olub.
- Hə, qızım, onlar da cəsarətli adamlar olublar. Vaxt vardı,
onları qəhrəman sayırdılar, adlarına şəhərlər, meydanlar, küçələr verilirdi. Amma sonradan yanaşma dəyişdi. İndi onlar qəhrəman deyillər daha. Ən azı, bizim üçün qəhrəman deyillər.
- Niyə ki, ata?
- Çünki onların fəaliyyəti nəticəsində Azərbaycanın müstəqil
və demokratik cümhuriyyəti devrildi və biz faktiki olaraq yetmiş illik dönəmdə sovet imperiyası deyilən quruluşda yaşadıq.
- Sən demək istəyirsən ki, sovetlər quruluşu pis quruluş idi?
- Hə, qızım, pis idi.
93

- Bəs həmin quruluşa xidmət edən prokurorlar, hakimlər
qəhrəman, yaxşı adam ola bilərdilərmi?
- Hətta pis quruluşlarda da yaxşı adamlar, öz işlərini vicdanla yerinə yetirən insanlar, hətta qəhrəmanlar olur, qızım.
- O dövrdə prokurorlar, hakimlər arasında sovet quruluşuna
etiraz edənlər olubmu, ata?
- Mənim bu barədə məlumatım yoxdu. Yəqin ki, olmayıb. O
vaxt bunu edənin dilini dartıb boğazından çıxarardılar, qızım.
Kim qorxudan bunu edə bilərdi ki…
- Onda belə çıxır ki, Mehman da qorxaq olub, hə? Qorxaqdan qəhrəman olarmı, ata?
- Mehman cinayətkarlara qarşı mübarizədə qorxmaz birisiydi, qızım. Hətta həyatını belə qurban verməkdən çəkinmədi.
- Deməli, kiçik cinayətkarlara qarşı qorxmaz idi, böyük cinayətkarlardansa qorxurdu, eləmi? Bir də, mənim tarix müəllimim deyir ki, Lenin də, Stalin də, 26 Bakı komissarının əksəriyyəti də quldur, cani olublar. O, doğru deyir?
- Bilirsən qızım, tarix qəliz məsələdi. Bu günün gözüylə həmin dövrə qiymət vermək heç doğru deyil, məncə. Hər halda,
sənin tarix müəllimin bunu bilməlidir. Bu adamların əksəriyyəti işıqlı ideallar uğrunda mübarizə apardıqlarına ürəkdən inanıblar. Daha ədalətli cəmiyyət quracaqlarını zənn ediblər. Bu
yolda qurbanları da, itkiləri də qaçılmaz, təbii hesab ediblər,
sinfi düşmən saydıqları adamları öldürməyə hazır olduqları kimi, öz canlarından keçməkdən də çəkinməyiblər. Onların əksəriyyəti həm də qurbanlardı, yanlış ideologiyanın qurbanları.
Ona görə, o dövrə birmənalı qiymət vermək çətindi. Mən Mehmanı da o qurbanlardan sayıram. Həm də onu vicdanlı prokuror hesab edirəm. Bir də ki, qızım, mən bu filmə baxanda, gənc
idim. O vaxt hələ sovetlər dövrüydü. Bizim nəsil o quruluşu ən
ədalətli quruluş sayırdı. Hər halda, çoxları belə düşünürdü.
Mən də onlardan biriydim. Təbii ki, indi yanaşmam fərqlidi…”
O vaxt atası onu qucaqlayıb “səninlə qürur duyuram, ağıllı
qızım”, - demişdi...
94

İndi də Saranın atasına sualları var idi. Amma indikilər başqaları ilə deyil, birbaşa öz atası ilə bağlı idi. Özgələrin qəhrəmanları ilə yox, öz qəhrəmanı ilə bağlı şübhələrdən doğurdu.
Alacağı cavablar son vaxtlar atasına inamı ilə bağlı yaranan çatı
aradan qaldıra biləcəkdimi?
Otaqda ikisi qalmışdı. Bir neçə dəqiqə dinməzcə oturdular.
Söhbətə atası başladı.
- Sənin prosesdə iştirak edəcəyindən xəbərsizdim, qızım.
- Mən də gedəcəyimiz prosesdə sənin hakim olduğunu bilmirdim, ata. Bilsəydim, bəlkə də, heç gəlməzdim.
- Niyə ki?! Fərqi nədi... - Susdu. Qısa sükutdan sonra yenə
davam etdi. - Amma gördün də, oğlanın anası nə biabırçılıq çıxardı...
- Ata, sənə elə gəlmirmi ki, onun söylədiklərində həqiqət də
az deyil?! - Təbəssümünün soyuğundan özü də üşüdü.
- Nə demək istəyirsən, qızım, - ata təəccüblə qızına baxdı, yoxsa sən də o fikirdəsən ki, o narkomanı açıb buraxmalıydım?
- Ata, bəlkə, sualı başqa cür qoyaq. Sən o gənci niyə tutmalıydın ki?
- Çünki o, narkomandı, cəmiyyət üçün təhlükəli adamdı. Bütün dünya narkomaniya ilə mübarizə aparır, qızım.
- Mən narkomaniya ilə mübarizənin gərəkliyini şübhə altına
almıram. Amma əvvəla, məhkəmə cinayətkarlıqla mübarizə
qurumudur ki? Məhkəmənin işi, bildiyim qədər, ədalət mühakiməsini həyata keçirmək olmalıdı. Bir də, cinayətkarlıqla mübarizə çox yayğın anlayış deyilmi, ata? Bu ad altında təkcə elə
sovetlər vaxtı nə qədər günahsız adamın fərqli düşüncəyə görə
həbsə atıldığını, güllələndiyini, Sibirə göndərildiyini, dəhşətli
işgəncələrdən keçdiyini mənə ilk danışan da sən olmusan. Sonradan özüm də çox oxudum bu barədə. Amma mənim indi səninlə nə keçmiş, nə də narkomaniya və onunla mübarizə barədə müzakirə açmaq fikrim var. Mən indi səndən ancaq bir sualıma cavab tapmaqda kömək istəyirəm: Mustafanı və onun kimiləri həbsxanaya göndərməklə dövlət özünü, cəmiyyəti hansı
95

təhlükələrdən qoruyur ki?
- Mustafa narkotik vasitələrin istifadəçisidi, qızım.
- Kimsənin narkotikdən istifadə etməsi özlüyündə cəmiyyət
üçün nə təhlükə yaradır ki?
- Necə yəni nə təhlükə yaradır, ay qızım?! Narkotikdən istifadə edən adam tədricən onun alüdəçisinə çevrilir. Orqanizmi
daim o zəhrimara ehtiyac duyur, onu qəbul etməyəndə dəhşətli
ağrıları başlayır. Həmin məqamda narkoman pulu oldu-olmadı
mütləq iynələnməlidi ki, o ağrılardan qurtula bilsin. Narkotik
isə bahalı şeydi, hər adamın buna imkanı olmur. Ona görə, narkomanlar arasında cinayətkarlıq daha çoxdu. Hələ öz sağlamlığına, ailəsinə, yaxınlarına vurduğu maddi və mənəvi ziyanı demirəm. Bu, cəmiyyət üçün çox təhlükəli olan bir bəladı.
- Anladım, ata. Amma əvvəla, adam narkotik istifadəçisi
olub heç vaxt cinayət törətməyə də bilər, elə deyilmi? Cinayət
törətmədiyi halda və gələcəkdə bunu edə biləcəyi ehtimalı ilə
adamı həbs etmək nə qədər doğrudu? Ona qalsa, siqaret çəkmək, araq içmək də alüdəçilikdi. Amma siqaretdən, içkidən istifadəyə görə hələ ki, tutulan olmayıb. İçkiyə qurşanmış adam
da narkoman kimi eyni səbəblə cinayət törədə bilər. Siqaret də,
içki də xərçəngdən tutmuş ən müxtəlif pis xəstəliklərin mənbəyidi.
- Qızım, sən siqaretlə, içkiylə narkotiki eynimi tutursan?
- Mən çox da ciddi fərq görmürəm, ata. Əstafrulla, mən demirəm ki, narkotik yaxşı şeydi. Amma bu, xəstəlikdisə, onu
müalicə etmək gərək, xəstəni həbsxanaya göndərməyin nə adı?!
Onun iki uşağıyla bağlı anasının məhkəmədə verdiyi sualı xatırlayırsan yəqin. Soruşdu ki, o körpələrə kim baxacaq indi. Bilmirəm səni necə, məni bu sual çox düşündürür.
- Qızım, dövlət onları taleyin ümidinə buraxası deyil ki. Yəqin, körpələr evinə yerləşdirəcəklər, dövlət də bütün xərcləri öz
üzərinə çəkəcək.
- Mustafanın həbsxanada saxlanmasına dövlət bu altı ildə
onminlərlə vəsait xərcləyəcək. Həmin müddətdə onun uşaqları96

nın çöldə saxlanması da dövlətə bundan ucuz başa gəlməyəcək.
Mənə bu cür məntiqi anlamaq çətindi, ata. Həmin məbləğin daha az bir hissəsini Mustafanın, eləcə də onun kimi həbsə atılanların müalicəsinə xərcləyib onları həm normal həyata, həm də
cəmiyyətə qaytarmaq daha doğru olmazdımı?
- Qızım, sən artıq elə şeylərə toxunursan ki, onlar hakim kimi mənim səlahiyyətimdən kənara çıxır. Ola bilsin ki, sənin dediklərində həqiqət var, amma bunlar tamam fərqli yerlərdə və
səviyyələrdə müzakirə mövzusudu. Məhkəmənin işi ortalıqda
olan faktlar və qanunlar əsasında qərar verməkdi.
Qızının hər sualından sonra Mehman daha inamsız danışırdı. O, indi özünü seytnot vəziyyətinə düşmüş şahmatçı kimi
hiss edirdi. Sara bunu hiss etdi.
- Yaxşı ata, çox yormayım səni. Nə gizlədim, bu gün gördüklərimə çox üzülürəm. Səninlə bölüşməyə ehtiyac duydum.
Məncə, sənin də bunları bölüşməli olduğun birisi var. Bəlkə,
bunu sənə xatırlatmaq yersizdi... - Susdu. Atası ilə bu cür danışmaq özünə də ağır gəlirdi. Amma o qadının qəzəbli səsi hələ
də qulaqlarından çəkilməmişdi. - Bu peşəni sənə sevdirən Mehmanı deyirəm. Haqq bildiyi dəyərlər uğrunda canından keçməkdən qorxmayan o gənc prokuroru.
Atasını tək buraxdı.
***
Fərəc bir neçə gündü ki, dərsə gəlmirdi. Atası Bəşir Çərkəzlini hicab əleyhinə icazəsiz toplantıda iştirakına görə həbs etmişdilər. Polis toplantını dağıtmağa başlayanda hər iki tərəfdən zorakılıq olmuşdu. Onlarla adam həbs olunmuşdu, onlardan bir
neçəsi barədə cinayət işi qaldırıldı. Fərəcin atası da etiraz edənlər arasındaydı. Amma həmin hadisələri əks etdirən videogörüntülərdən aşkar görünürdü ki, onun tərəfindən hər hansı zorakılıq olmayıb. Əksinə, polis xəbərdarlıqdan sonra toplantını
dağıtmaq üçün etirazçılara hücum edəndə o, təxribata uymamağa, zora zorla cavab verməməyə çağırmışdı. Buna baxmaya97

raq, hadisədən bir həftə sonra onu da prokurorluğa çağırdılar
və zorakılıqda iştiraka görə ittiham elan etdilər. Ancaq digər
dörd nəfərdən fərqli olaraq, istintaq və məhkəmə dövründə
onu həbs etmədilər, başqa yerə getməmək barədə iltizam altında azadlıqda qaldı. Bu müddətdə edilən xəbərdarlıqlara baxmayaraq, Bəşir dinc oturmadı, hicab qadağası əleyhinə tənqidi
çıxışlarını davam etdirir, həbsdə olan dindarların müdafiəsi
üçün kampaniyalarda fəal iştirak edirdi. Bu arada uzun illər çalışdığı şirkətin rəhbərliyi başağrısına çevrilmiş işçisini dəvət
edib ona görə quruma ciddi təzyiqlər olduğunu bildirdilər, ya
dinc oturmağı ya da könüllü şəkildə ərizə yazıb işdən çıxmasını
xahiş etdilər. Bəşir ikincini seçdi. Üç gün öncə hökm elan olunanda onu da məhkəmə zalında həbs etdilər.
Fərəci universitetin həyətində görcək tələbə yoldaşları onu
əhatəyə aldılar. Kimisi təsəlli, kimisi ürək-dirək verirdi. Quruca
salamlaşıb kənarda duranlar da vardı. Bu arada xəbər gəldi ki,
prorektor onu görmək istəyir. Fərəc üçüncü mərtəbəyə qalxdı.
Prorektor onu xoş qarşıladı və birbaşa mətləbə keçdi.
- Baş verənlərə çox təəssüflənirəm, Fərəc. Atanla aramızda
həmişə hörmət-izzət olub. Gərək, belə olmayaydı. Dövlətlə
dövlətçilik etmək olmaz. Amma indi səni başqa bir məsələyə
görə çağırtdırmışam. Sənin bu il üçün təhsil haqqın ödənilməmiş qalıb. Qaydaları bilirsən, təhsil haqqını ödəməmiş tələbələr
imtahana buraxılmırlar. Atan həbsindən qabaq ödəniş üçün
möhlət istəmişdi, mən də yox deməmişdim. Amma onun həbsindən sonra durum dəyişib. İndi bunu edə bilməyəcəm, bu, artıq mənim səlahiyyətim daxilində olan məsələ deyil. Təhsil
haqqını ödəmədiyin halda, imtahana buraxılmağın son hadisələrdən sonra yanlış anlaşıla bilər. Mən problemlərimin yaranmasını istəmirəm. Təəssüf ki, bundan artıq sənə bir şey deyə
bilməyəcəm...
Anasının müalicəsilə bağlı ailəsi Fərəcin təhsil haqqının qalan hissəsini vaxtında ödəmək imkanı olmamışdı. Atası həbsindən az öncə prorektorun qəbulunda olmuş, oğlunun imtahana
98

buraxılmasını xahiş edib ödəniş üçün iki aylıq möhlət istəmişdi. Onun İslam Universitetində prorektor olan dostu bu universitetin prorektorunun tələbə yoldaşı olub. Prorektor onun harada işlədiyini biləndən sonra "siz çox hörmətli adamsınız, nə
vaxt imkanınız olar, onda ödəyərsiniz", - demişdi.
Fərəc prorektorun yanından çıxıb pilləkənlə enəndə Sara ilə
rastlaşdı.
- Xəbərə çox pis oldum, Fərəc. Hamımız üçün çox gözlənilməz oldu. Heç sən də məsələnin belə mürəkkəb olduğunu deməmişdin.
- Elə bizim üçün də gözlənilməz oldu, Sara. Atamın həbs
olunacağına inanmırdıq. Adam cinayət etmədiyi halda, niyə
həbs ounsun ki, deyə düşünürdük. Məhkəmədə də vəkillər günahsızlığını, baş verən zorakılıqla heç bir əlaqəsinin olmadığını
tam sübuta yetirdilər. O da sübut olundu ki, toplantı dinc xarakterli olub, polislər iştirakçıları təxribata çəkiblər, onlara qarşı
zor tətbiq ediblər və bəzi iştirakçılar da adekvat reaksiya veriblər. Cinayət işində atamın zorakılıqda iştirakını təsdiqləyən hər
hansı sübut yoxdu. Yalnız toplantının dağıdılmasında iştirak
edən polislərin ifadələrində ümumi şəkildə bildirilir ki, guya
atam da onlara qarşı güc işlədənlərin arasında olub. Hamımız
əmin idik ki, məhkəmə bəraət verəcək. Üç gündü özümə gələ
bilmirəm. Hələ anamı demirəm...
- Çox təəssüf edirəm, Fərəc. Məni bir şey narahat edir. Günahsız adamlara hökm çıxaran o hakimlərin, görəsən, vicdanı
heç ağrımırmı.
Fərəc susdu. Nəsə demək istədi, amma tərəddüd etdiyi hiss
olunurdu. Nəhayət, üzgün səslə:
- O işə baxan hakimlərdən biri də sənin atan idi, - dedi.
- Nə?! - Sara qulaqlarına inanmadı. - Ola bilməz! Mənim
atam belə şey edə bilməz!
Fərəc günah işlətmiş uşaq baxışlarını yayındırıb yavaşca:
- Mən gedim, Sara. Prorektorun yanından gəlirəm, bu ilin
təhsil haqqından kəsirim qaldığı üçün məni imtahana burax99

mırlar, - deyib yeyin addımlarla uzaqlaşdı.
***
Həyətin qapısından küçəyə çıxanda onu adətən Alabaş qarşılayır, ta dayanacağa qədər ötürürdü. Avtobus yola düşəndə
xeyli ardınca qaçır, yorulub əldən düşəndə arxa pəncələri üstə
oturub qəmli-qəmli maşının arxasınca baxırdı. Eynilə dərsdən
və ya başqa yerdən gələndə yolunu gözləyirmiş kimi qabağına
qaçır, sevinə-sevinə atılıb-düşür, yanına düşüb onu evlərinin
qapısına qədər ötürürdü.
...Alabaş küçə itlərindən idi. Təkqulaq anasının ötən il dünyaya gətirdiyi beş küçükdən biriydi. Küçüklər əmcəkdən ayrılmamış analarını dar küçədə yüksək sürətlə şütüyən “MersedesBenz” vurmuşdu. Həmin maşın rayon polis bölməsinin rəisi işləyən mayor rütbəli bir polis zabitinindi. Hərdən sükan arxasında on dörd-on beş yaşlı Vüsal adlı oğlunu görmək olardı.
İnsafən maşını çox yaxşı idarə edirdi, amma çox təhlükəli sürürdü. Məhəllədə valideynlər uşaqlarına bərk-bərk tapşırmışdılar ki, Vüsalı maşında görən kimi qaçıb həyətə girsinlər. Hadisədən sonra xeyli müddət onu sükan arxasında görən olmadı.
Həmin ərəfədə yüksək vəzifəli məmurların övladlarının ardarda yollarda törətdikləri ağır qəzalar barədə məlumatlar gündəmi zəbt etmişdi. Ola bilsin, atası bunlardan narahat olub ərköyün oğlunun dərsini vermişdi.
Alabaş çox ağıllı və mehriban it idi. Anası öləndən az müddət sonra küçüklərdən biri də tələf oldu. Saranın balalara yazığı
gəlirdi, tez-tez onlara yemək, su verirdi. Qardaş və bacıları didişə-didişə yeməyə cumduqları halda, Alabaş daha çox Sara ilə
əylənməyə üstünlük verirdi. Bədənini, üzünü onun ayaqlarına
sürtür, sevinc içində atılıb-düşürdü.
Bir dəfə Sara onu qucağında evə gətirdi. Atası həyətdə tut
ağacının altında oturub çay içirdi. Küçüyün başını sığallaya-sığallaya dedi ki, etiraz etməsələr, bundan sonra Alabaş onlarda
100

qalar. Bir gün onu da anası kimi maşın vuracağından narahat
olduğunu söylədi. Mehman gülə-gülə:
- Alabaş daha yaxşı şəraitdə yaşamağa layiq birisidi, qoy sən
deyən olsun, qızım, - deyə dərhal razılıq verdi.
Ərinin son sözü ağzından çıxar-çıxmaz Zəhranın qəzəbli səsi
eşidildi.
- Bircə itimiz çatmırdı! At o küçüyü yerə, Sara, onda min cür
xəstəlik var!
- Ay ana, bunda xəstəlik nə gəzir, gül kimi heyvandı. Onu
tez-tez çimizdirərəm. Həyətdə yaşayacaq da, kimə nə maneçiliyi var ki. Nolar, qoy qalsın da, ana... - Sara şirin dilini işə salıb
anasını yola gətirməyə çalışdı.
- Qoy qalsın, Zəhra, həm də böyüyüb həyət-bacanı qoruyar.
Mən də fikir vermişəm, çox ağıllı və sədaqətli itdi, - deyə Mehman qızına dəstək oldu.
- Ya o küçük, ya da mən! Seçin!
Ana məsələni elə qoydu ki, qızın küçüyü küçəyə çıxarmaqdan başqa yolu qalmamışdı...
Sara Alabaşı görməyəndə nədənsə narahat oldu. Evə keçib
paltarını dəyişdi. “Birdən iti maşın vurar”, - deyə içində bir nigarançılıq vardı, yenidən küçəyə çıxdı. Qonşuları Lamiyənin on
iki yaşlı oğlu Eşqin əlində çörək dükandan qayıdırdı. Uşaq vaxtının çoxunu küçədə keçirirdi deyə, məhəllədə baş verən hər
şeydən xəbəri vardı. Onu gözləməyə səbri çatmayan Sara yeyin
addımlarla ona tərəf getdi. Çatar-çatmaz həmişə rastlaşanda
ayaq saxlayıb hal-əhval tutduğu, zarafatlaşdığı uşaqla salamlaşmağı belə unudub həyəcanla Alabaşı görüb-görmədiyini soruşdu. Eşqin günah işlətdibmiş kimi, başını aşağı saldı, gözlərindən axmağa başlayan yaşı silə-silə “Alabaşı öldürdülər”, deyib hıçqırmağa başladı. Uşağın ağlaya-ağlaya danışığından
və o arada eşiyə çıxan anası Lamiyənin hiddətlə söylədiklərindən belə anladı ki, həmin gün günorta çağlarında iki silahlı
adam gəlib uşaqların gözünün qarşısında itlərdən üçünü güllələyib; kimsə yuxarılara şikayət yazıbmış ki, küçəni nəzarətsiz it101

lər basıb, hər yeri batırır, toyuq-cücəyə, gəlib-gedənə hücum çəkirlər, uşaqlar qorxusundan bayıra çıxa bilmirlər. Bundan sonra
bir çox məhəllələrdə əli silahlılar peyda olublar.
Fərəclə söhbətdən sonra Sara bütün günü hirsindən dilinə
yemək vurmamışdı. İndi də Alabaşın ölüm xəbərinə sarsılmışdı. Aclığına rəğmən, anasının qarşısına qoyduğu yeməyə tərəf
gözünün ucuyla da baxmadı.
- O dilsiz-ağızsız canlıların nə günahı var ki, onları öldürürsüz, ay vəhşilər! Özü də gərək, nə qədər nadan və cahil olasan
ki, bunu uşaqların gözünün qarşısında edəsən. O tükürpədici
səhnəni görən, dəhşətli zingiltiləri eşidən uşaqlar bu zədəni bütün həyatları boyu özlərilə daşıyacaqlar! - Öz-özünə bərkdən
danışa-danışa otağına qalxdı.
Qızının halından narahat qalan Zəhra ardınca otağa girdi.
- İnsan cildinə girmiş vəhşilər, görüm sizi lənətə gələsiz! Sara sakitləşmək bilmirdi, sanki bu an hirsindən partlayacaqdı.
- Ay qızım, sakit ol, niyə belə ürəyinə salırsan?! Bir də ki,
çöldə-bacada sahibsiz itlərin bu qədər artması da yaxşı hal deyil. Adam çölə çıxmağa qorxur. Həm də natəmizlik yayırlar...
Zəhra qızını sakitləşdirmək istəyirdi, amma əksi alındı, Sara
daha da özündən çıxdı.
- Sən heç bilirsən nə danışırsan, ay ana?! Buna görə onları
gülləməlidilərmi?! Budumu dediyin?! Heyvanlara baxan qurumlar var, aparın verin onlara, ya da şəhərin qırağında onlar
üçün xüsusi yer ayırın, qoyun orda yaşasınlar da. Niyə öldürürsüz onları, ay vəhşilər!
- Eh ay qızım, bu ölkədə heç adama baxan yoxdu, qaldı it
ola. Bu qədər də ürəyinə salma, canından iraq, xəstəlik taparsan. Axşam atan evə gələndə ona deyərik, böyüklərinə zəng
vurub cəzalarını verdirər. Dərs olar hamısına, bir də belə qələt
eləməzlər...
Sözü ağzında qaldı.
- Atam da elə onların tayıdı, bunlar itləri öldürür, o da insanları!
102

Anası qulaqlarına inanmadı, təəccübdən bu an həlqəsindən
çıxmağa hazır gözlərini qızına dikdi:
- Nə dedin, qızım?!
- Eşitdiyini! - Sara hirslə cavab verdi.
Zəhra nəsə demək istədi, amma qızı ona necə tərs-tərs baxdısa, sözü ağzında qaldı. Beləcə, bir neçə saniyə baxışdılar.
Nigaran ana:
- Axır vaxtlar sənə nə olub, Sara? – deyə soruşsa da, cavabın
olmayacağını bilirdi. Qızının son günlərdəki psixoloji durumuna görə çox narahat idi, bu səbəbdən üstünə getmək istəmədi,
durub sakitcə otağı tərk etdi.
- Qapını ört, ana! - Arxadan hökmlü səs eşidildi.
Dəhlizdən ayaq səsləri kəsilən kimi otağı hönkürtü götürdü.
***
Mehman işdən gələndə Sara hələ də otağındaydı. Evdə olanda atasını həmişə qarşılayardı, bu dəfə otağından çıxmadı.
Ayaqqabılarını soyunar-soyunmaz, Zəhra onu bir kənara çəkib, Saranın barəsində dedikləri xaric, bu gün baş verənləri ərinə danışdı.
Mehman qarşısına qoyulan yeməyə əl vurmadan durub qonaq otağına keçdi, qapını örtdü. Bir neçə dəqiqədən sonra telefonla kiminləsə bərkdən və qəzəbli danışığı eşidilirdi:
“...O rəisinizə çatdırın ki, mən bu işi belə qoymayacam! Qoy
bilsin ki, o göstərişi verənlər də, o vəhşiliyi törədənlər də, hamısı cəzalandırılacaq! Özü də çox qısa zamanda!...”
Danışıq kəsiləndən sonra bir müddət araya sakitlik çökdü.
Az sonra oradan çıxıb Saranın otağına yollandı. Həmişə açıq
olan qapı bu dəfə bağlıydı. Ehmalca qapını taqqıldadıb azacıq
araladı, otağa girmədən başını içəri saldı:
- Mənim gözəl qızımın kefi necədi?
- Yaxşıyam ata, amma bağışla, bir az yorğunam, - Sara soyuq
reaksiya verdi.
103

Ata əlavə bir söz demədən qapını yavaşca örtdü.
İki gün sonra axşam dərsdən evə qayıdanda Saranın başında
örtük vardı. Sakitcə mətbəxə keçdi, salamlaşıb masa arxasında
yerini tutdu. Atası və qardaşı nahar edirdilər. Anası plov bişirmişdi. Saranın xoşladığı yeməkdi, iştahla yeyib, özünə çay süzüb yenidən masa arxasına keçəndə yeni görünüşünü təəccüblə
süzən yaxınlarını qabaqladı:
- Bu gündən hicab taxacam. Xahiş edirəm, niyə bu qərara
gəldiyimi məndən soruşmayasız.
Müzakirə üçün indi münasib məqam olmadığını hər kəs anladığından sorğu-sual da olmadı.
***
Üçüncü gün idi ki, Sara hicabda gəzirdi. Zəhra bir neçə dəfə
onunla bu mövzuda danışmaq istəmişdi, amma qızı hər dəfə
söhbətdən yayınırdı. Səhər yuyunub başını qurulayan qızına
yaxınlaşdı, uzun, qara saçlarını ilk dəfə görürmüş kimi onları
heyranlıqla süzə-süzə:
- Bu gözəl saçlarını niyə gizlədirsən, ay qızım? Birdən-birə
nə baş verdi axı? - ehtiyatla soruşdu.
- Ana, mən bu gün Günəşgildə gecələyəcəm. Axşam yeməyinə məni gözləməyin. - Mövzunu dəyişməklə Sara bu yöndə
müzakirə açmaq fikrində olmadığını anasına anlatmaq istəyirdi.
Zəhranın hicab söhbəti yadından çıxdı. Söz vermişdi ki, belə
xəbərlərə sakit reaksiya verəcək, amma bu dəfə də özünü saxlaya bilmədi.
- Rəfiqəngildə niyə gecələyirsən, ay bala, evin-eşiyin yoxdu
məgər?!
Anasından fərqli olaraq, Sara üçün belə reaksiya gözlənilməz deyildi.
- Ana, mən daha uşaq deyiləm, icazə ver, özümlə bağlı qərarları elə özüm də verim, - mövzuya birdəfəlik son qoymaqda
qərarlı idi. - Sən mənə nəyisə qadağan etməli deyilsən, uzaqba104

şı, məsləhət və ya tövsiyə verə bilərsən, onu nəzərə alıb-almamaq isə artıq mənim haqqımdı.
- Necə yəni, sən evə gəlməyəsən, mənə də buyurasan ki, qarışmayım?! Mən sənin anan ola-ola, harda gecələməyinlə maraqlanmaq və ya səndən evdə gecələməyi tələb etmək haqqım
yoxdu?!
- Ana, sən on doqquz yaşında ərə getmisən. Sonralar tək və
ya ərinlə harasa gedəndə və ya gecəni başqa yerdə qalanda ataanana hesabat verirdin?!
- Yox, mən onlara hesabat vermirdim, çünki mən artıq ərdəydim.
- Nədi, adam ərdə olanda ağıllı olur, subay olanda ağılsız?!
Bunumu demək istəyirsən?! Mən rəfiqəmgildə gecələyəndə orda pis heç bir işlə məşğul olmuruq. Dərslərdən, kitablardan danışırıq, sizinlə bölüşmədiyim şeylər barədə dərdləşirik. Bir də
ki, niyə Nihad başqa yerdə qalanda buna normal baxırsan, mən
qalanda pis?!
- Siz Günəşlə bütün günü universitetdə bir yerdə olmursuz
bəyəm?! Bölüşməli nəyiniz varsa, bunu gündüzlər edə bilməzsiz ki?! Axşam da, lap elə doqquza, ona qədər qal onlarda, ürəyin nə qədər istəyir və nədən istəyir danış, sonra gəl evində gecələ də. Sənə mən başqa nə deyirəm ki. Özünü də Nihadla
müqayisə etmə, qızım, o, oğlandı. Qız xeylağına isə min göz baxır. Deməzlər ki, bu niyə evə gecə saat on ikidə gəlir və ya niyə
yad evdə gecələyir?! Qohum var, qonşu var...
- Ay ana, qohum və ya qonşuya nə dəxli var ki, mən evə nə
vaxt gəlirəm ya da ümumiyyətlə, gəlirəm ya yox. Kimsənin həyatı mənim üçün heç maraqlı deyil, onlar mənim həyatıma niyə
burun soxmalıdılar ki?! Kim verib onlara bu haqqı? Son vaxtlar
aramızda yaranan soyuqluğun daha da dərinləşməsini istəmirsənsə, həyatıma az müdaxilə et!
- Yox, qızım, mən səni çox sevirəm, həyatına müdaxilə saydığın şeylər də ancaq valideyn məsuliyyətindən, qayğısından
doğur. Sən özün də bir gün ana olassan, onda məni anlayarsan.
105

- İncimə ana, Tanrı qismət eləsə, mən övladımı müstəqil birisi kimi yetişdirəcəm, ona öz həyatını yaşamasına, özü ilə bağlı
qərarları özünün də qəbul etməsinə imkan verəcəm. Mən onlara münasibətdə bu qızdı, o oğlandı deyə, fərq qoymayacam.
Zəhra şokdaydı, gözlərini döyə-döyə qızına qulaq asırdı.
Onun boya-başa çatdığı ailədə övladla valideyn arasında hər
zaman pərdə olmuşdu. Nə özünün, nə də bacısının nə vaxtsa
atasının və ya anasının üzünə qayıtdığını görmüşdü. Valideynlərin sözü evdə qanun idi. Yad adamın evində gecələmək bir
yana, icazəsiz hətta dükana getdikləri belə, yadına gəlmirdi.
Qonum-qonşuda hamı onları örnək kimi barmaqla göstərirdilər. O, belə bir ailədə böyümüşdü, belə tərbiyə görmüşdü. “Bu
qız niyə belə oldu axı?” - deyə ürəyində dərd edirdi. Yox, qızının əxlaqına, tərbiyəsinə heç bir iradı yox idi. Amma bəzən böyük sözünə məhəl qoymaması, inadkarlığı, öz bildiyini etməyi
vardı. Xüsusilə, son bir ildə, hansısa tədbirlərə ayaq açandan
sonra çox dəyişmişdi. Saranın qardaşı ilə söhbətlərdə “klub”,
“debat” kimi sözləri tez-tez eşidirdi. Bax o söhbətlər başlayandan sonra uşağın beyni elə bil çönmüşdü. Bu, bir ana kimi onu
narahat edirdi. Sabah başqa evə köçəcəkdi, bu cür xasiyyətlə
yad evdə ona çox çətin olardı. Bir sözlə, qızına görə narahatdı
Zəhra. “Allah bəlalarını versin, gül kimi uşaq idi...” - deyə ürəyində baiskarların arxasınca söylənirdi.
- Bir ətrafa bax, ana, bu cəmiyyətdə hamı bədbəxtdi, - Sara
yanğıyla davam edirdi, - çünki heç kim öz həyatını yaşamır.
Atamla iyirmi ildən çoxdu bir yerdəsiz, bu müddətdə nə vaxt
beş-ongünlüyə gedib hardasa birgə istirahət etmisiz? Ölkədə o
qədər istirahət yerləri var, onlardan hansı birisinin yolunu tanıyırsız? Bəlkə, bizi də götürüb nə vaxtsa, hələ Parisı, Romanı qoyuram bir kənara, beş addımlığımızda olan Tiflisə getmisiz?
Niyə bunları etmirsiz, heç bu barədə düşünmüsən? Bunları ona
görə özünüzə rəva bilmirsiz ki, qardaşıma ev, mənə cehiz və
daha nə bilim nələr üçün pul yığırsız. Nəyimə lazımdı mənim o
cehiz?! Bəlkə, mən heç ərə getməyəcəm! Mən öz həyatımı yaşa106

maq istəyirəm, ana, həm də istəyirəm ki, siz də öz həyatınızı
yaşayasız.
- Ay qızım, sən Allah, belə bəd-bəd danışma. Niyə ərə getməyəsən ki?! Yaxşı, sən deyirsən öz həyatını yaşamaq istəyirsən, həm də onu istəyirsən ki, biz də öz həyatımızı yaşayaq.
Mənə anlada bilərsənmi, bu necə olacaq. İllik təhsil haqqının
məbləğini, şükür Allaha ki bilirsən, biz öz həyatımızı, sən də öz
həyatını yaşasan, o pulu necə ödəyəssən? Həftədə beş gün dərsə gedirsən, müstəqil olsan, yol pulunu hardan tapassan? Gündə üç dəfə yemək yeməlisən, paltar geyməlisən, dişlərin xarab
olanda onları müalicə etdirməlisən, xəstələnəndə iynə-dərman
almalısan, bunları nəyin hesabına edəssən?! Ayda azı bir-iki ad
gününə, ildə heç olmasa, dörd-beş toya gedirsən, o pulları kimdən alassan? Eləcə də, qardaşın. Məni yanlış anlama, nə sizə
minnət qoyuram, nə də başınıza qaxınc edirəm. Bizim iki uşağımız var, nəyimiz varsa sizindi, sən söhbəti açdın, mən də o
sualları verdim. İndi mənə aydınlıq gətir ki, sən və ya qardaşın
yaxud da başqa birisi heç yerdən bir qəpik də qazancınız olmadığı halda, bu xərcləri necə ödəyəssiz? Bilsək ki, siz öz təhsil
haqqınızı özünüz ödəyə, özünüz özünüzü dolandıra bilirsiz,
biz də atanla, sənin dediyin kimi, sakitcə öz həyatımızı yaşayarıq.
- Sən haqlısan ana, nə mənim, nə qardaşımın, nə qrup yoldaşlarımızın, nə də qonum-qonşuda bizim yaşda, hətta bizdən
də yaşlı gənclərin buna imkanı var. Mən bu barədə çox düşünmüşəm. Bilirsən niyə belədi? Çünki çürük bir idarəçilik sistemi
olan ölkədə yaşayırıq. Mən təhsil pulunu ata-anamdan almalı
deyiləm, onu mənə dövlət verməlidi; təhsil krediti formasında,
on ilə, iyirmi ilə qaytarmaq şərtilə, özü də çox aşağı faizə. Mən
yaxşı oxusam, təhsili bitirdikdən sonra, rahatlıqla biliyimə, bacarığıma uyğun iş tapmaq problemim olmamalıdı. Sonuncu
kursdan universitetimin qapısını müxtəlif şirkətlər kəsdirib mənə iş yeri kimi məhz onları seçməyim üçün minnətçi düşməlidilər. İşim olsa, özümü də dolandıra, təhsil kreditimi də ödəyə,
107

hələ üstəlik, hərdən sizə də kömək edə biləcəm. Öz evimin olmağını istəsəm, dövlətdən yenə də çox aşağı faizə və uzun
müddətə kredit götürüb onu alacam, almaq istəməsəm, kirayədə qalacam. Mən Almaniyada, Norveçdə, Kanadada doğulsaydım, bütün bu və çoxsaylı digər sosial təminatlardan rahatlıqla
bəhrələnə bilərdim. Amma mənim bəxtim gətirməyib, bu ölkədə doğulmuşam. Və ona görə də, hər gün səndən pul almalıyam ki, dərsə gedə bilim, hələ o birilərini demirəm. Sən mənə o
pulu verəndə məndən də hara getdiyimi soruşmaq haqqına sahib sayırsan özünü, çünki mən səndən asılıyam. Mənim kimi
sənin də bəxtin gətirməyib ki, bu ölkədə doğulmusan. Sən də
Amerikada, Fransada, İngiltərədə doğulsaydın, azı, bu yaşda
öz həyatını yaşayardın, mənim və qardaşımın həyatını yox.
Otağa sakitlik çökdü. Zəhra başını aşağı salıb əlləri arasına
almışdı. Saranın qəfil sualı sükutu pozdu.
- Bilmək istəyirsən mən niyə hicab taxıram, ana?
Anası başını qaldırmadan üzgün səslə soruşdu:
- Niyə, qızım?
- Bu, mənim atama etirazımdı.
Anası gözlənilməz cavabın şokundan bərəlmiş gözlərini ona
dikib:
- Atana niyə, Sara?! Məndən fərqli, o ki sənə tam azadlıq verib, - acı təbəssümlə soruşdu.
- Sən elə bilirsən, atam mənim hara getməyimə, hansı paltar
geyməyimə, hansı ixtisas seçməyimə qarışmırsa, bu, azadlıq deməkdi? Mənim atam sənə bir az öncə söylədiyim və söyləmədiyim çox həqiqətləri dilinə gətirənin dilini kəsən birisidi!
Zəhranın sual, təəccüb, təəssüf qarışıq baxışı qızının sifətində donub qaldı.
- Sənin atan hakimdi, özü də ədalətli hakimdi, Sara.
- Mən də, iki körpə uşaq atası olan narkotik istifadəçisinə
özümün, müəllim və qrup yoldaşlarımın gözü qarşısında altı il
iş kəsənə qədər elə bilirdim. Tələbə yoldaşım Fərəcin hicab qadağasına etiraz etmək üçün dinc toplantıya qatılan, döyülən,
108

təhqir olunan atası - Bəşir Çərkəzliyə yeddi il həbs cəzası verənə qədər sənin kimi düşünürdüm. Bəşirin iki övladı var, ailədə
gəliri olan yeganə adam idi. O, tutulandan sonra təhsil haqqını
ödəyə bilmədiyi üçün oğlunu artıq imtahana da buraxmırlar.
Qızı Şəms hicab qadağasından sonra məktəbə getmir. Arvadı
Fəridəsə müxtəlif xəstəliklərdən əziyyət çəkir, ötən il də həkimlər xərçəng aşkar ediblər. Bu, hələ mən bildiyim cəmi iki haldı.
Allah bilir, daha qədər bu cür taleləri məhv edib. Amma axşamlar heç nə olmayıbmış kimi əlidolu evə gələcək ki, heç nədən korluq çəkməyək, sağlam böyüyək. İçəri girəndə bizi qucaqlayıb öpəcək, əzizləyəcək. Biz də sevinəcik ki, Tanrı bizə belə gözəl ata verib, onun da yaxşı işi var, soyuducumuz hər cür
ərzaqla doludu, təhsil haqqımız hər il vaxtlı-vaxtında ödənir...
Zəhra daha qulaq asmaq gücündə deyildi. Qalxmaq istədi,
ayaqları sözünə qulaq asmadı.
- Ana, sən yaxşısan?
Səsə diksindi, özünü toparlayıb, “yaxşıyam”, - deyib çətinliklə qalxdı, qızının üzünə baxmadan asta addımlarla otağı tərk
etdi.
***
Şənbə günü olmasına baxmayaraq, Mehman evə gecə on ikidə gəlib çıxdı. Çox yorğun idi. Zəhra qonaq otağındakı divanda
uzanmışdı. Evə nə vaxt gəlməsindən asılı olmayaraq, arvadı
həmişə onu qarşılayar, yemək istəyib-istəmədiyini soruşardı.
Bu dəfə yerindən tərpənmədi.
- Özünü pis hiss edirsən? - soruşdu.
- Yorğunam, - arvadından qısa cavab gəldi.
- Uşaqlar evdədilər?
- Yatıblar, - yenə cavab qısa oldu.
Ürəyi sıxıldı, arvadını tək buraxıb yataq otağına yollandı.
Səhər oyananda saat ona qalırdı. Zəhra mətbəxdə səhər yeməyi hazırlayırdı.
109

- Uşaqlar hələ yuxudan durmayıblar?
- Yox, - cavab qısa oldu.
- Sənə nə olub, Zəhra? - Narahat olmağa başladı.
- Heç nə olmayıb, - yenə qısa cavab gəldi.
Əl-üzünü yuyub süfrə arxasına keçdi. Əvvəllər səhər yeməyini bir yerdə yeyir, sonra hərə öz işinin dalınca yollanırdı. İstirahət günlərində isə hamı evdə olanda günorta və şamı birgə
nahar edirdilər. Axır vaxtlar Sara sübh yeməyinə nadir hallarda
düşürdü, anası yeməyi otağına aparırdı. Şənbə-bazardasa “ac
deyiləm”, “sonra yeyərəm”, - deyib birgə nahardan yayınırdı.
Qızının davranışındakı dəyişiklik Mehmanı narahat edirdi. Arvadından söz almaq cəhdləri də bir nəticə verməmişdi, hər dəfə
qısa “mən heç nə bilmirəm”, - cavabı ilə söhbətdən yayınırdı.
İşdə şənbə qəzetlərinə göz gəzdirmək imkanı olmamışdı, yeyə-yeyə onları vərəqləməyə başladı. Saat on birdə oğlu endi.
Son vaxtlar bacısının davranışındakı dəyişiklik Nihadı da
narahat edirdi. Bacı-qardaş öz aralarında az qala hər sirlərini
bölüşürdülər. Amma bu dəfə təkidli cəhdlərindən sonra Sara
baş verənləri ona danışdı. Eşitdiklərindən sarsılsa da, emosional bacısından fərqli olaraq, hisslərini gizlətməyi bacarırdı.
- Nə var nə yox, oğul, - ənənəvi sual gəldi.
- Salamatçılıqdı, - ənənəvi cavab getdi.
- Dərslər necə gedir? Problemin-zadın yoxdu ki? - Ata dilxoşluğu davam etdirmək istədi.
- Hər şey qaydasındadı, nə problemim var, nə də zadım, oğul gülümsəsə də, danışmağa o qədər də həvəsi olmadığı aydın sezilirdi.
Ata bunu hiss edib daha davam etmədi. Nihad mətbəxə gələnə qədər diqqətini müxalifət qəzetlərindən birində “Ölkədə
narkomanlıq niyə artır” adlı məqalə cəlb etmişdi, onu oxuyurdu. Oğlu yeməyə başlayanda gözünü yenə məqaləyə dikdi. Birdən ayıldı ki, fikri tamam başqa yerdədir, mətbəxdə isə kimsə
qalmayıb. Eşiyə çıxdı. Həyəti alaq basmışdı. Kətməni götürüb
onları təmizləməyə başladı. Gözü alətdə olsa da, fikri başqa
110

yerdəydi.
Son vaxtlar Saranın onunla adi ünsiyyətdən belə qaçması,
quru və soyuq davranışı onu ciddi narahat etməyə başlamışdı.
Bu dəyişikliyin səbəbini anlamağa çalışsa da, ağlabatan izah tapa bilmirdi: xətrinə dəyəsi nəsə etməmişdi, qızının anasıyla
sözləri çəp gələndə də, əksər hallarda onun tərəfini saxlayırdı,
gələcəyilə bağlı bütün planlarında ona dəstək olurdu.
Geri qayıdıb evə girdi, ikinci mərtəbəyə qalxıb Saranın otağına yaxınlaşdı, adəti üzrə qapını astaca döydü:
- Qızım, olar?
Sara bilgisayarda nəsə yazırdı, əlini saxladı, çevrilib “gəl,
ata”, - dedi. Mehman içəri keçib qızının yanında əyləşdi.
- Mane olmuram ki, qızım?
- Yox, ata. Buyur, eşidirəm səni.
- Son günlər çox dəyişmisən. Hicab da taxmağa başlamısan.
Təbii ki, bu, sənin haqqındı və mənim sənə nə tax, nə də taxma
demək fikrim var. Bu, imanla bağlı məsələdi və mən sənin bu
seçiminə də hörmətlə yanaşıram. Amma məni narahat edən indi başqa məsələdi. Son vaxtlar mənimlə ünsiyyətdən qaçırsan.
Səni necə çox istədiyimi bilirsən, ona görə, bu soyuqluq mənə
bir o qədər pis təsir edir. Bunun səbəbini bilmək istədim. Nəsə
baş veribmi, qızım? Bəlkə, özüm də bilmədən xətrinə dəymişəm? Belə bir şey olubsa, de, üzr istəməyə hazıram.
- Yox, ata, şəxsən mənim xətrimə dəyəsi nə bir sözün olub,
nə də bir hərəkətin.
- Bəs onda nə baş verib? Axı nəsə olub ki, sən məndən yan
gəzməyə başlamısan.
- Ata, bəlkə, lazım deyil…
- Yox, qızım, lazımdı. Belə ikimizə də çətindi. Çözüləsi nəsə
varsa, doğru olanı bu barədə açıq danışmaqdı. Səni narahat
edən nə varsa, de qızım, atan səninlə istənilən mövzuda müzakirəyə hər zaman açıqdı.
Sara tərəddüd içindəydi. Deyəcəkləri atasını incidə bilərdi.
Amma belə də uzun müddət davam edə bilməzdi, həm o, əzab
111

çəkirdi, həm də özü. Toparlandı.
- Ata, sən o insanlara niyə o qədər iş kəsdin. Nəydi onların
günahı?
- Kimi deyirsən, qızım?
- Hicab qadağasına etiraz edənləri. Bəşir Çərkəzlini və onunla birgə tutulanları.
- Onlar qanunsuz mitinqə çıxıblar, polisin qanuni tələblərinə
tabe olmaqdan imtina ediblər, onlara daş-kəsək atıblar, zorakılıq olub, xəsarət alanlar da var. Davam edimmi?
- Yox, kifayətdi. Bütün bunları kim deyir?
- İşdə çoxlu zərərçəkmişlər var.
- Kimlərdi ki onlar?
- Mən nə bilim, ay qızım… - Pauza gəldi. Səhv etdiyini tez
də anladı: “nə bilim”i düşünmədən, söhbətin xoşagəlməz təsiri
altında, hakim olduğunu yaddan çıxararaq işlətmişdi; səhvini
düzəltməyə çalışdı. - Bağışla, qızım, o cür demək istəmirdim,
yəni demək istəyirdim ki, çox adam var idi… Əgər bunu eşitmək istəyirsənsə, hə, əksəriyyəti də polislərdi.
Sara atasının səhvlərini tutmaq, xüsusən də, onu dalana dirəmək fikrindən çox uzaq idi. İndi onu yalnız bir şey maraqlandırdı: atasının nədən bu сür qərar verdiyini anlamaq istəyirdi.
Sevdiyi insana haqq qazandıra biləcək dəlillərin həm də şüuraltı axtarış çəhdiydi, bəlkə də, bu. Elə suallardakı sərtlik də bundan qaynaqlanırdı.
- Sən də o polislərin dediklərini sübuta ehtiyacı olmayan fakt
sayıb onların həqiqiliyini yoxlamağa gərək duymadın. Doğrumu anladım?
- Sən məni sorğu-suala çəkmisən, qızım, lap müttəhim kimi
hiss etməyə başlamışam özümü, - Mehman gülümsəyib söhbəti
zarafat müstəvisinə keçirmək istədi.
Amma Sara indi o əhvalda deyildi.
- Yox, ata, nə səni sorğu-suala çəkirəm, nə də özümü müstəntiq rolunda hiss edirəm. Amma sənin özünü hərdən müttəhim kimi hiss etməyinin düşünürəm ki, faydası ola bilər.
112

- Qızım, mən sənin atanam…
- Davam edəkmi, ata? O adamlar hicaba görə qızlarının
məktəbə buraxılmamasına etiraz edirdilər, etirazları da dinc xarakterli idi. Onları polis niyə dağıtmalıydı ki?
- Çünki toplantıya icazə verilməmişdi, qanunsuz idi.
- Axı toplantıya niyə icazə verilməsin ki?
- Qızım, mən bu suala cavab verəsi adam deyiləm. Bu məsələ mənim səlahiyyətimdə deyil, icazənin niyə verilmədiyini və
rədd cavabının qanuni olub-olmadığını araşdırmaq da mənim
işim deyil. Bunu başqa məhkəmələr araşdırır.
- Sən axı hakimsən, adamları mühakimə edirsən. Cinayətin
nə səbəbdən baş verdiyini araşdırmaq, mən biləni, sənin hakim
kimi borcun olmalıdı. Cinayət hüququnda buna gərək ki, motiv
deyirlər. Terminləri doğru demirəmsə, üzrlü say, bu sahəni təzə öyrənirəm. Sən hakim kimi insanları qanunları pozmağa
sövq edən səbəbləri araşdırmalı deyilsənmi, ata? Bəlkə, elə səbəblər var ki, onlar hətta cinayət olubsa belə, əmələ haqq qazandıracaq.
- Ola bilsin, hansısa işdə belə bir ehtimal ola bilər, amma bu
işdə kor-kor, gör-gördü. Elə bir səbəb ola bilməz ki, o adamların etdiklərinə haqq qazandırsın.
- Bəlkə, yanılırsan, ata? Məşhur bir film var, “Qətl zamanı”27,
o vaxt həmin filmə baxmağı sən mənə məsləhət bilmişdin. Bir
neçə şəxsi qətlə yetirən zənci barədədi. Yadındasa, o filmdə də
andlılar əvvəlcə sənin kimi düşünürdülər, amma sonda qatilə
bəraət verdilər. Yadında qalmayıbsa, indi də mən sənə məsləhət görürəm: mütləq o filmə bax. Sonda vəkilin o məşhur çıxışına da gözlərini yumub qulaq as. Bağışla ki, səninlə bu cür...
- Üzr istəməyinə gərək yox, məsləhətinə görə də çox sağ ol.
Film ümumən yadımdadı, amma əvvəla, o kinodu, ikincisi,
andlılar hüquqşünas deyillər, çox zaman da qanunlardan xəbərləri olmur. Ədalət mühakiməsini peşəkarlar aparmalıdı, diletantlar yox. Bizdə doğru da edib ondan imtina etdilər, yoxsa
məhkəmə sistemində xaos olardı...
113

- Harda xaos, harda isə ədalət olduğu ayrıca mövzudu, ata.
İndi müzakirəmizin predmeti andlılar deyil. İcazə versən, suallara dönərdim. Sən səbəbləri araşdırdınmı? Məsələn, heç fikirləşdinmi ki, o uşaqları hicabla məktəbə buraxmırlarsa, onlar nə
etməlidilər?
- Hicabı soyunsunlar, getsinlər oxusunlar da, kimin onlarla
nə işi var ki?
- Ata, sən heç düşünmədin ki, bu, o qızların inancı, imanıyla
bağlı məsələdi?
- On, lap elə olsun on beş yaşlı uşaq, nə bilir inanc nədi, ay
qızım?! Onları başlarını örtməyə valideynləri, yaxınları məcbur
edir.
- Deməli, sən hesab edirsən ki, on, on beş yaşlı uşağın inancı
ola bilməz? Onda, sənin dediklərindən belə çıxır ki, atası, anası
və ya babası, nənəsi məcbur etməsə, həmin yaşda uşaq küçəyə
lüt də çıxa bilər.
- Qızım, cin ayrı, şeytan ayrı. Sənin bu müqayisən çox qüsurludu. Paltarı ona görə geyir ki, uşaq vaxtından ona adamların
qarşısına lüt çıxmağın ayıb olduğunu, buna pis baxıldığını anladıblar.
- Kim anladıb ki bunu ona? Məsələn, mənə uşaq vaxtı bunu
kim anladıb?
- Ay qızım, bununla nəyi sübut etmək istəyirsən?
- Mən heç nəyi sübut etmək istəmirəm, ata. Səninlə müzakirə aparıram. Haqqım var buna? Olmadığını düşünürsənsə, kəsək. Amma xatırladım ki, bu müzakirənin təşəbbüsçüsü mən
deyiləm.
- Mən, sadəcə, sənin son vaxtlar mənə qarşı niyə soyuq olduğunun səbəbini bilmək istəyirdim.
- Mən də elə o məsələyə aydınlıq gətirmək istəyirəm, ata.
Yaxşı, tutaq ki, sən haqlısan. Onda mənim bir sualıma da cavab
ver. Təhsil naziri uşağa hicabla məktəbə gəlməyi qadağan edir,
başıaçıqsa o özü məktəbə getmək istəmir və ya sənin dediyin
kimi, atası ya anası, yaxud da hər ikisi ona hicabsız bayıra çıx114

mağı yasaqlayır. Uşaq nə etməlidi? Təhsil almamalıdı?
- Niyə ki?! Əlbəttə, təhsil almalıdı. Amma dövlətin qanunları
var, hamı o qanunlara tabe olmalıdı. Əks halda, cəmiyyətdə dərəbəylik, özbaşınalıq baş alıb gedər.
- Qızların məktəbə hicabla getməsi cəmiyyətdə necə dərəbəylik və ya özbaşınalıq yaradır ki? Ola bilər mən nəyisə anlamıram və ya səhv anlayıram, zəhmət olmasa, doğrunu anlat
mənə. Mənim bildiyim budu ki, təhsil nazirinin əmri, göstərişi
qanun deyil. Amma hətta bu, qanunda yazılsaydı belə, o, Ana
Yasaya zidd olduğu üçün keçərli sayıla bilməz. Çünki həmin
qanun insanın, azı, iki əsas haqqına qəsd edir: təhsil və etiqad
haqqına.
- Qızım, mən anlamıram ki, sən bu suallarını mənə niyə verirsən, iradlarını mənə niyə bildirirsən. Mən qanun yazanam,
yoxsa təhsil naziriyəm?! Mən hakiməm, sübutlar əsasında işə
baxıb hökm çıxarıram, təqsiri sübuta yetirilənə cəza, günahsıza
bəraət verirəm.
- O adamları haqsız saydıqları hicab qadağasına etiraz etdikləri üçün tutublar, sənsə heç bir təqsirləri olmadığı halda, onlara ağır cəza vermisən.
- Onlar etirazlarını qanun çərçivəsində etməliydilər.
- Məsələn, necə?
- Qəzetlər var, orda fikirlərini açıqlasınlar, təhsil nazirinə
müraciət etsinlər, ondan da yuxarıya yazsınlar, piket və ya mitinq yoluyla etiraz etmək istəyirlərsə, bunun üçün səlahiyyətli
qurumlardan icazə alsınlar…
- Əgər qəzetdə çıxışları olubsa, dediyin qurumlara müraciət
ediblərsə və bütün bunlar bir fayda verməyibsə, adamlar başqa
nə etməliydilər? Toplantı xahişini şəhər meriyası qanunsuz
əsasla rədd edibsə, daha hansı addımları atmalıydılar ki, səslərini eşidən, dərdlərini dinləyən olsun?
- Bilmirəm nə etməli idilər. Bu suala bu dəqiqə cavab verməyə hazır deyiləm. Amma bildiyim odu ki, bütün bunlar o dini
fanatiklərə qanunu pozmağa, icazəsiz piket keçirməyə haqq qa115

zandırmir, qızım.
Eşitdikləri Saranı sarsıtdı. Üzüntülü səslə “dini fanatiklər”
ifadəsini təkrarlayıb ilk dəfə görürmüş kimi diqqətlə atasına
baxdı. Ona tuşlanan donuq, ifadəsiz baxışlardan içi üşüdü: bu
adam ona yad idi. Bu fikrin ağırlığı altında özü də hiss etmədən
başı endi. Gözləri qırmızı çəkələklərə ilişdi.
“Qırmızı… qırmızılar28…”
Ağlına gələn fikirdən ürəyi sıxıldı. Başını asta-asta qaldırdı.
- Deməli, onların səsini eşidən yoxdusa, qızlarının məktəbə
getməmələri ilə razılaşıb sakit oturmalıydılar, uşaqlar da təhsilsiz qalmalıydı, - səsindən aşkar məyusluq duyulurdu, - budumu dediyin, ata?! - Hiss etdi ki, “ata” sözü də əvvəlki kimi içindən gəlmir. - Ya da etirazlarını bildirəndə polis onları təhqir
edib döyməli, prokurorluq saxta ittihamlarla etmədikləri cinayəti boyunlarına qoymalı, sizlər də adlarını dini fanatik qoyub
uzun müddətə türməyə göndərməlisiz. Onların uşaqları təhsilsiz qalmalıdı. Arvadları isə uşaqlarını yedizdirmək üçün pis
yola getməlidi. Evində xəstəsi varsa, müalicəyə pulu olmadığı
üçün ölməlidi. Bütün bunlara bais olan sizlərsə hüzur içində
yaşamalısız, məclislərdə yuxarı başda oturmalısız, uşaqlarınız
yaxşı geyinməli, tox yaşamalı, sizin kimi ata-anaları olduğuna
görə şükür etməlidilər... Yox, mən bu cür atanı sevə bilmərəm.
Siz bizə həmişə vicdanlı olmağı öyrədibsiz. Vicdanlı adamsa bu
haqsızlığa biganə qalmamalıdı. Bağışla, amma sən çox ədalətsiz
adamsan... - Sara susdu. Əzab çəkirdi. Amma bunları deməyə
bilməzdi, çünki bir vaxtlar atasına inamı sonsuz idi. - Ədalətsiz
birisi yaxşı ata ola bilməz, mənə görə. Soruşurdun, sənə qarşı
niyə soyuğam. İndi səbəbini bilirsən...
Mehmana elə gəldi ki, ayağının altından yer qaçdı. Eşitdiklərindən sarsılmışdı. Nə edəcəyini bilmədi. Birdən bu həngamənin içində adaşı yadına düşdü - onu bu peşəyə gətirən həmin o
gənc prokuror. İyirminci əsrdəki Mehman ədalət və qanun naminə sevdiyi insana ittiham vermişdi. İyirmi birinci əsrin Mehmanını isə sevdiyi insan məhşər ayağına çəkirdi. Öz gözündə
116

çox miskin və cılız göründü. Özünü həmişə ədalət keşikçisi sanırdı, indi ona gözünün düz içinə “sən ədalətsiz adamsan”, deyilirdi; bunu deyən də bir başqası yox, dopdoğmaca qızıydı.
Durub otaqdan çıxdı. Dəhlizdə bir anlığa ayaq saxladı, özünü pis hiss edirdi, başı hərlənirdi. Yataq otağına yön aldı, özünü çarpayıya yıxdı. Çox az keçmiş düşüncələr onu uzaqlara
apardı.
...Qızıyla hələ uşaq çağlarından çox yaxındı. Anasına danışmadığı sirləri belə, Sara onunla bölüşürdü. Hələ uşaq olanda
“böyüyəndə nə olacaqsan” sualına “atam kimi hakim olacam,
pis iş görənləri türməyə göndərəcəm” cavabını verərdi. Kimsə
ona demişdi ki, atası pis iş görənləri türməyə göndərir. Türmənin nə olduğunu dərk etməsə də, nəsə çox pis bir yer olduğunu
uşaq ağlının yol verdiyi həddə qavrayırdı. “Türmə necə olur
ki” sualını sifətinə qorxulu ifadə verib belə anladardı:
“Ora çox pis yerdi, pis iş görənləri ora göndərirlər. Onlar orda yatırlar, orda dururlar, orda yemək yeyirlər. Onların qaldıqları yerin hər tərəfində yekə hasarlar olur. Hasarın hər yerinə tikanlı dəmir məftillər çəkilib. Orda əllərində avtomat olan əsgərlər keşik çəkirlər ki, heç kim qaçmasın. Əsgərlərin yekə itləri
olur. Kim qaçmaq istəsə, itlər onu parçalayar... ”.
Sonra Sara böyüdü, peşə seçimi məsələsi ortaya çıxanda tərəddüd etmədən hüquqçu peşəsini seçdi. Bu seçimində onun
rolu az deyildi. Qızı onu təkcə yaxşı ata yox, həm də yaxşı insan və ədalətli hakim sayırdı, onunla fəxr edirdi. Mehman bunu bilirdi və bundan qürurlanırdı. Qızını çox sevirdi, onun da
sevgisinə, verdiyi dəyərə layiq olmağa çalışırdı. Saranın gözündə etibarını itirməsi onu çox üzürdü...
İş masasının arxasına keçdi. Google-də “Qətl zamanı”nı axtarışa verib tapdı. Son vaxtlar hansı filmə və nə vaxt baxdığını
yadına salmağa çalışdı, xatırlaya bilmədi. Diqqətini ekranda
cəmlədi.
...Amerikanın qanlı-qadalı dövrlərində ağdərili irqçilər Cənubda Vyetnam müharibəsinin veteranı Karl Li Heyli adlı zən117

cinin on yaşlı qızını zorlayıb, işgəncə verib, sonra həyatına qəsd
edirlər. Amma qız möcüzə nəticəsində sağ qalır. Qızın atası
məhkəmə binasının içində tüfənglə irqçiləri qətlə yetirir və
həbs edilir. Onu qaz kamerası gözləyir.
Dəmir qəfəsdəki Karl Li Heyli hər dəfə məhkəmədə danışdıqca, Mehmanın gözləri önünə Bəşir Çərkəzli gəlirdi. Karl ağlarla qaraların düşmənçiliyi, irqçi Ku-Klus Klanın aktiv olduğu,
mürəkkəb və qarışıq bir dövrünü keçirən ölkədə yaşayırdı. Bəşir isə elə bir məmləkətdə yaşayırdı ki, orada sabitlik və əminamanlıq hökm sürürdü. Heyli məhkəmə binasında odlu silahla
iki nəfəri qətlə yetirmiş, birini də yaralamışdı. Çərkəzli isə dinc
etirazların iştirakçısı idi, kimsəyə barmağıyla belə toxunmamışdı. Taleləri həm də oxşardı. Hər ikisi övladlarına arxa durduqları üçün dəmir barmaqlıqlar arxasındaydı. Qızlar həm də yaşıddılar: birinin on, o birinin on iki yaşı vardı. Karl Li də, Bəşir
də önyarğılı toplumda yaşayırdılar: birində qaralar, o birində
dindarlar hədəfdəydilər. Və nəhayət, o da, bu da ədalətdən
ümidlərini tamamilə üzmüşdülər.
Filmə baxa-baxa bunları düşündükcə, özü də hiss etmədən
fikirləri onu Bəşir Çərkəzlinin məhkəməsinə qaytardı. Müdafiə
tərəfinin təqdim etdiyi sübutlar, vəsatətlər, onlarla bağlı məhkəmənin verdiyi qərarlar, polislərin ifadələri, müttəhimlərin,
vəkillərin çıxışları, müşavirə otağında səslənən fikirlər, orada
özünün söylədikləri, - çox şey kino lenti kimi gəlib gözünün
önündən keçdi.
Çıxış üçün söz Karl Linin gənc vəkili Brigensə verilmişdi.
Mehman diqqətini çıxışa yönəltdi.
“...Mən bu işi götürəndə sübut etmək istəyirdim ki, qara
adam Cənubda ədalətə ümid edə bilər və biz hamımız Qanunun gözündə bərabərik. Amma Qanunun gözü sizin və mənim
gözümüzdür. Hamımız bərabər olmalıyıq, əks halda, ədalət
mühakiməsi heç vaxt olmayacaq. Ədalət mühakiməsi yalnız bizim önyargılarımızın əksi olacaq. Ona görə də, Tanrı qarşısında
bizim borcumuz həqiqəti gözlərimizlə deyil şüurumuzla, qorxu
118

və nifrətlə deyil, ürəyimizlə axtarmaqdır. Başqa bir yol yoxdur.
İndi mən sizə bir hekayə danışmaq istəyirəm. Mən bu hekayəni danışarkən gözlərinizi yummağı xahiş edirəm...”
Mehman da gözlərini yumdu.
“...Məni dinləmənizi istəyirəm, özünüzü dinləmənizi istəyirəm. Bu əhvalat kiçik bir qız barədədir. Hansı ki, günəşli bir
gündə əlində aldığı ərzaqla mağazadan qayıdır. Qəflətən bir
yük maşını sürətlə yaxınlaşır. İki kişi maşından bayıra atılıb qızı tuturlar. Onlar onu yaxınlıqdakı tarlaya sürüyür, əl-qolunu
bağlayır, paltarını cırıb əynindən çıxarırlar. Üstünə çıxırlar, əvvəl biri, sonra digəri sərxoş nəfəs və tərin dumanında məsum
və pak bir şeyi pozmaqla onu zorlayırlar. İncə bir bətni məhv
etməklə, onu nə vaxtsa övlad sahibi olmaq və onlarda öz həyatını davam etdirmək imkanından həmişəlik məhrum edirlər.
Onlar qızdan hədəf kimi istifadə etməyə qərar verirlər. Ona
pivə bankaları atmağa başlayırlar. O qədər möhkəm atırlar ki,
əti sümüyündən ayrılır və sonra onun üstünə işəyirlər.
Daha sonra asılma növbəsi çatır. Onlar ipi götürüb ondan
həlqə düzəldirlər. Onun boynunda sıx dartılmış bir həlqəni təsəvvür edin. Və gözləri kor edən ani bir hərəkət. Və onun ayaqları yerə çatmaq üçün var gücüylə dartınır. Asıldığı budaq zəif
olduğu üçün qırılır və o, yerə yıxılır.
Onlar onu qaldırıb yük maşının kuzovuna atırlar və Dumanlı Çayın körpüsünə doğru gedirlər. Və onlar onu körpüdən
atırlar və o, 30 futdan29 suya düşür.
Siz onu görürsünüz? Onun zorlanmış, döyülmüş, sınıq-sınıq
edilmiş, sidiklə, spermalarla və özünün qanıyla islanmış, ölmək
üçün atılmış bədənini görürsünüz?
Siz onu görürsünüz? Mən sizin bu qızcığazı təsəvvür etməyinizi istəyirəm.
İndi təsəvvür edin ki, o, ağdır”.
Qalxdı, otaqda gəzişməyə başladı. Bəşirin məhkəmədə son
sözünü xatırlamağa çalışdı. Üstündən xeyli müddət keçmişdi.
Yenə gözlərini yumdu. Çıxış sözbəsöz, cümləbəcümlə yadda119

şından axıb gəlməyə başladı.
“... Hörmətli hakimlər, indi isə on iki yaşlı məsum bir qızı
gözünüz önünə gətirin. Hər gün əlinə çanta alıb sevinə-sevinə
məktəbə yollanan və kiçik qəlbi böyük arzularla alışıb-yanan
saf və məsum bir qızcığazı.
Qəfildən bir gün ona “daha məktəbə gəlmə” deyirlər.
Siz hər gün onunla bir evdə qarşı-qarşıya gəlməli olursunuz.
Və hər dəfə onun sual dolu nəzərləri ümidlə sizə dikilir. Və
hər dəfə bu baxışların qarşısında acizliyinizi gizlətmək üçün
gözlərinizi yayındırmağa məcbursunuz.
O qızcığazın hər gün tezdən oyanıb pəncələri üstə qalxıb aynadan, gülə-gülə məktəbə gedən yaşıdlarının ardınca baxan kədər və nisgil dolu baxışlarını gözünüz önünə gətirin.
Hər gün gecələr yatağına girib kiçik yorğanının altında gizlicə xısın-xısın ağlayan bir körpənin göz yaşlarını təsəvvürünüzdə canlandırın.
İndi də bir anlığa düşünün ki, o, sizin qızınızdır.”
Budur, hakimlər uzun sürən müşavirədən qayıdıb yerlərini
tuturlar. Sədrlik edən hökmü üzündən oxumağa başlayır. Son
cümləsini bitirər-bitirməz zal bir-birinə dəyir, səs-küy, qışqırıq,
qəzəbli səslər gəlir: “Allah bəlanızı versin”, “boyunlarının yoğunluğuna bir bax, boyunuzu yerə soxum”, “bunlar o çörəyi
necə yeyə bilirlər”, “hamısı sıpaya oxşayır”... Barmaqları ilə qulaqlarını tıxayır. Səslər kəsilir. Ehtiyatla barmaqlarını boşaldır.
“Balan balamın gününə qalsın” naləsi cərəyana çevrilib, qulaq
tellərini deşib bədəninə axır, dəhşətli giziltidən bütün vücudu
yerindən oynayır...
Nə baş verdiyini anlamağa çalışdı. Başında ağrı hiss etdi.
Əlini ora apardı. Şişmişdi. Yavaşca dikəldi, qalxıb yenidən stulda əyləşdi. Film sona yetmişdi.
***
Son günlər evə gec gəlirdi. Sakitcə yeməyini yeyib otağına
qalxırdı. Evdə hamı narahatdı, ən çox da Sara; bu günlər atası
120

otağından çıxmırdı.
Həyəti Nihad sulayırdı. Özü də kimsənin xahişi olmadan.
Beləcə, üç gün keçdi. Dördüncü gün işdən günorta qayıtdı.
O, son illər iş günlərində nadir hallarda evə axşam səkkiz-doqquzdan tez gələrdi.
- Xeyir ola, ay kişi, işdən belə tez gəlmisən? Xəstə deyilsən
ki? - Zəhra narahat oldu.
- Xəstə deyiləm, bundan sonra da evdə daha çox olacam. Bezəcəksən məndən, Zəhra xanım.
- Ürəyimi üzmə, de görüm, axı nə olub, - ərinin dediklərindən bir şey anlamayan Zəhra əl çəkmədi.
- Tələsmə, - Mehman gülümsündü, - çox yaxın zamanda hər
şeyi biləcəksən.
Arvadının sual dolu baxışlarının altında yeməyini iştahla yeyib otağına keçdi.
İş masasına yaxınlaşdı, əyilib siyirmələrdən qara bloknotunu
axtarıb tapdı. Axırıncı dəfə onu nə vaxt əlinə aldığı yadına gəlmirdi. Bloknot iyirmi beş ilə yaxındı ki, onunlaydı. Oxuduğu
kitablardan bəyəndiyi maraqlı fikirləri ora köçürərdi. İllər bloknotda da izini qoymuşdu, üz qabığının rəngi bozarmış, bəzi
yerləri süzülmüş, vərəqləri də saralmışdı. Diyircəkli qələmlə də
yazılanlar var idi, mürəkkəbli qələmdən çıxanlar da. Bəzi yazılar o qədər solğun idilər ki, güclə oxunurdular.
Vərəqləməyə başladı. “Müdrik kəlamlar” adlı başlığı görəndə əlini saxladı. Səliqəli xətt və yazıların rənginin daha çox bozarması onların gənclik illərinə aid olmasını göstərirdi. O vaxtlar diqqətini nələrin cəlb etdiyi özünə də maraqlı gəldi:
“Haqsızlığa uğramaq haqsızlıq etməkdən yaxşıdır”, Sokrat30
“Pisliklərin ilki və ən böyüyü, haqsızlıqların cəzasız qalmasıdır”, Platon31
“Bütün ədalətsizliklər arasında ən dözülməzi qanun adı altında törədilən ədalətsizlikdir”, Aristotel32
“Bir nəfər günahsızı cəzalandırmaqdansa, on nəfər günahlını buraxmaq daha yaxşıdır”, Fyodor Dostoyevski33, “Karama121

zov qardaşları”
“Günahsızı mühakimə edən hakim özü özünü mühakimə
edir”, Publiliy Sir34
Nə müəllifi yadına sala bildi, nə də sözləri haradan tapdığını. İstehza ilə “məni deyir”, - düşünüb acı-acı gülümsündü.
Oxumağına davam etdi.
“Hüquq ədalətsizliyə mane olmaq üçün fəaliyyət göstərən
ümumi gücdür, hüquq ədalətdir… Hüquq və mənəviyyat birbirinə ziddirsə, vətəndaş qəddar bir seçim qarşısındadır - o, ya
əxlaq hissindən, ya da hüquqa hörmətdən imtina etməlidir…”,
Frederik Bastiat35.
Oxuduqca, qarışıq hisslər keçirirdi: günah, peşmançılıq,
təəssüf, utanc...
Səhifəni çevirdi.
“Ədalət gözəldir, lakin əmirlərdə olsa, daha da gözəldir”,
Məhəmməd Peyğəmbər36.
“Ədalətsiz qərar verən hakimlərin evdəki qadına aldığı alt
geyimlərində başqa kişilərin haqqı var”, Viktor Hüqo.
Sonuncunu oxuyanda beyninə gələn fikirdən üşəndi. Haradan oxuyub, nə vaxt yazıb bunu, yenə yadına sala bilmədi. “Niyə bunları heç vaxt xatırlamamışam”, - deyə təəssüfləndi.
Bloknotu qaytarıb yerinə qoydu. Bərk yorğunluq hiss edirdi.
Başını ovucları arasına alıb baş barmaqları ilə gicgahlarını masaj etməyə başladı. Bu, gənclik illərindən qalma vərdişlərdən
idi: bərk yorulanda və ya stress halında çox zaman belə edirdi.
Amma bu dəfə köməyi olmadı, başı yerinə qayıtmadı.
Bir müddət belə sakitcə oturdu, birdən gözü Femidanın37 qızıl suyuna çəkilmiş heykəlinə sataşdı.
"Femida hara, qızıl hara?" - özünə sual verdi. Heykəl neçə ildi həmin yerdəydi, amma əvvəllər bunun fərqinə varmamışdı.
“Mən necə hakiməmsə, bu da o cür Femidadı!” - acı-acı fikirləşdi. Əvvəlcə xanımın üzünü o tərəfə çevirdi, sonra nə düşündüsə, başından yapışıb boş siyirmələrdən birində üzü üstə
uzatdı, üstünü də köhnə yazı-pozu olan kağızlarla örtdü.
122

Alt siyirmədən yenidən bloknotu çıxarıb qabağına qoydu.
Yazılmamış səhifələrdən birini açıb, masanın üstündəki qələmi
əlinə aldı. Nə fikirləşdisə onu yerinə qaytarıb, üst siyirmədən
qırmızı rəngli yaraşıqlı qutunu açıb içindəki qələmi götürdü.
Onu ötən il ad günündə Sara hədiyyə etmişdi. Mürəkkəblə yazan qələmləri uşaqlıq illərindən sevirdi. Diqqətli qızı bunu bilirdi. Qələm çox gözəl idi, gündəlik yazı-pozuda istifadəyə əli
gəlmirdi, nə vaxtsa memuar və ya gənclik arzusu olan romanı
yazmağa başlasa, onunla yazacağını düşünürdü.
Qızı barədə fikirləşdi. Ona həmişə elə gəlirdi ki, bu evdə Saranı hamıdan yaxşı o tanıyır. İndi bəlli olurdu ki, yanılıbmış.
Onun dürüst, saf və vicdanlı birisi olduğunu bilirdi, amma o
gün gördüyü üzünün də olduğunu təsəvvür edə bilməzdi. Qızından eşitdikləri onu çox incidirdi. Amma bütün bu ölçüyə
gəlməyən ağrı-acılarına, sarsıntılarına rəğmən, vaxt keçdikcə
onunla daha çox qürur duyurdu. Düşündü ki, romanı mütləq
yazacaq və onu qızına ithaf edəcək.
Qələmi ovcunda tutub sığallamağa başladı. Bir an ona elə
gəldi ki, ovcundakı qızının barmaqlarıdır, onları sığallayır. Qəfil içindən sanki cərəyan ötdü. Diksindi.
"Nəydi bu, cərəyanmı var qələmdə?" - təəccübləndi. Qələmin ora-burasını diqqətlə nəzərdən keçirməyə başladı.
"Deyəsən, başın o söz, a Mehman, - özünə lağ elədi, - qələmdə cərəyan nə gəzir?"
Birdən fərqinə vardı ki, başının ağrısı da keçib, əvvəlki yorğunluğu da.
Xeyli fikirləşib, nəhayət, qələmi kağıza toxundurdu, sözlər
axıb gəlməyə başladı. Birnəfəsə yazıb bitirdi. Masanın üstündəki topa vizit kartları arasında axtardığını tapdı. Oradakı telefon
nömrəsini və email ünvanını bloknotun bir yerinə qeyd edib
qarşısına “Rəşad Musalı, “Səhər” qəzeti” yazdı.
Bir-birilərini universitet illərindən tanıyırdılar. Rəşad jurnalistika fakültəsində təhsil alırdı. O vaxtlar hər ikisi sovet imperiyasına qarşı baş qaldıran hərəkatın fəallarından idilər. Amma
123

sonralar yolları ayrıldı. Mehman hakim seçildi, Rəşad isə müxalif qəzetlərdən birinin redaktoru vəzifəsinə təyinat aldı. Bir
müddət sonra kəskin tənqidi yazılarına görə həbs edildi, beş il
azadlıqdan məhrum olundu. Yerli və beynəlxalq təşkilatlar onu
siyasi məhbus elan etdilər, müdafiəsilə bağlı güclü beynəlxalq
kampaniya təşkil olundu. Bu təzyiqlər altında bir il doqquz aydan sonra əfv yolu ilə azadlığa buraxıldı və yenidən həmin qəzetdə baş redaktor kimi fəaliyyətini davam etdirməyə başladı.
Qəzet əvvəlki kimi sərt tənqid xətti tutmasa da, hər halda, öz simasını qoruyub saxlamağa çalışırdı. Son vaxtlar aralarında faktiki hər hansı münasibət olmasa da, düşmən də deyildilər.
İstədi zəng açsın, amma üzü gəlmədi. Bilgisayarı qarşısına
qoyub email qutusunu açdı, yazmağa başladı:
“Ümid edirəm ki, yaxşısınız, Rəşad bəy. Yəqin ki, yadınızdan çıxmamışam. Sizə kiçik bir yazı göndərirəm. Münasib bilib
qəzetinizdə versəniz, minnətdar olaram. Sayqılarımla, Mehman”.
Qələmlə yazdığını da ora köçürüb “göndər” komandasını
basdı.
Bir neçə dəqiqə keçmiş cavab aldı:
“Təşəkkür edirəm. Yazı sabah hər iki dildə gedəcək. Möhkəm olun, Sizinləyik. Sayqılarımla, Rəşad”.
Ertəsi gün “Səhər” qəzetinin ilk səhifəsində “Ağır Cinayətlər
Məhkəməsinin hakimi Mehman Səfərli istefa verdi” başlıqlı
məlumat dərc olundu. Orada deyilirdi:
“Mən on beş ilə yaxındır ki, məhkəmə sistemində çalışıram.
İndiyə qədər baxdığım işlərdə mümkün qədər ədalətli olmağa
çalışmışam və son vaxtlara qədər də özümü ədalətli hakim sanmışam.
Mən uzun illər demokratik, hüquqi dövlət prinsiplərinin
bərqərar olduğu ölkədə yaşadığıma özümü inandırmışam.
Mən ölkədə korrupsiyanın ən yüksək səviyyələrdə dəstək
verilən bir idarəçilik sistemi olduğu fikri ilə razı olmamışam.
Bunun pula, var-dövlətə həris ayrı-ayrı adamların yaratdıqları
124

lokal bir şəbəkə olduğunu, ona qarşı çox ciddi mübarizə aparıldığını düşünmüşəm.
Mən məhkəmələrdən fərqli düşüncəni, opponentləri sıradan
çıxarmaq üçün bir vasitə kimi istifadə edildiyi fikrini yaxın buraxmamışam.
Mən cəza sisteminin ədalətsiz olduğunu düşünməmişəm,
əksinə, onu liberal sanmışam və bu fikirdə olmuşam ki, cəzalar
nə qədər sərt olsa, cinayətin sayı da bir o qədər az olar.
Mən uzun illər icazəsiz toplantıları qanunsuz, bu toplantılarda iştirak edənləri isə hüquq pozucusu saymışam. İndi anlayıram ki, toplantının qanunsuzu olmur, toplantı dinc xarakterlidirsə, onu dağıtmaq, adamları tutmaq, döymək olmaz. Mən döyənlərin əvəzinə döyülənləri cəzalandırmışam.
Mən narkotik istifadəçilərinə, onun satıcılarına qarşı sərt olmağa çalışmışam, çünki onları cəmiyyətin tör-töküntüsü saymışam və düşünmüşəm ki, yerləri həbsxanadır. İndi anlayıram ki,
bu yanaşma kökündən yanlışdır. İnsanları narkoman edən, narkotik alış-verişinin yayılmasına rəvac verən sosial, iqtisadi və
digər səbəblər var, işsizliyi, sosial ədalətsizliyi aradan qaldırmaq, təhsilə, maarifə daha çox diqqət ayırmaq gərək.
Mən uzun illər bu mövqedə olmuşam ki, kimliyindən asılı
olmayaraq heç kəsi təhqir etmək olmaz. Gec də olsa, bu mövqeyimi də təftiş etmişəm: bəzən ictimai maraqlar naminə rüşvətxor naziri, seçki saxtakarlığının iştirakçısı olan məktəb direktorunu, bilə-bilə ədalətsiz hökm çıxaran hakimi nəinki tənqid,
hətta təhqir də etmək olar və buna görə qəzet cərimələnməməli,
jurnalist tutulmamalı, həmin nazir, hakim, məktəb direktoru
məsuliyyətə cəlb olunmalıdır. Biz isə bunun əksini etmişik.
Hakim olduğum dövrdə yanlış yanaşmadan qaynaqlanan
bu və digər haqsızlıqlara qol qoyduğumu etiraf edirəm. Ən pisi
budur ki, bunları ədalət mühakiməsi adı altında etmişəm. Mən
bu əməllərimə görə xəcalət çəkirəm və hər kəsdən və ilk növbədə, hakim kimi çıxardığım qərarlardan ziyan çəkən insanlardan, onların doğmalarından, yaxınlarından və nəhayət, öz
125

ailəmdən üzr istəyirəm.
Həm də hakim vəzifəsindən istefa verdiyimi bəyan edirəm.
Mehman Səfərli, Ağır Cinayətlər Məhkəməsinin hakimi.”
Həmin gün açıqlamanı bütün qəzetlər, saytlar, informasiya
agentlikləri baş xəbər kimi yaydılar.
***
Səhər yeməyində yenə hamı bir masa arxasındaydı. Zəhranın bugünkü menyusunda sosiska, yumurta, kofe və çay idi.
Masanın üstünə qaynadılmış və qabıqları söyulmuş beş yumurta, altı sosiska qoyulmuşdu. Zəhra hər kəsin payını kiçik boşqablarda ayırıb ortalıqda yanaşı qoymuşdu. Ailənin hər bir üzvü təkcə özünün yox, o birilərinin nə və nə qədər yediyini bilirdi. Sara bir sosiska bir yumurta yeyir, adətən, yeməyin üstündən yaşıl çay içirdi. Nihad bir yumurta, iki sosiska yeyir, üstündən adi çay içirdi. Mehmanın norması iki yumurta, üç sosiskaydı. O, kofeyə üstünlük verirdi. Zəhra bir yumurtayla kifayətlənirdi, sosiskanı isə dilinə vurmazdı. İçəcəklə bağlı kaprizi yox
idi, əri demişkən, “nə gəldi içirdi”.
Hərə öz boşqabını götürdü. Hamının içində bir üzüntü, gərginlik vardı. Amma hər kəs bunu maksimum hiss etdirməməyə
çalışırdı.
Sakitliyi Mehman pozdu.
- Xoruz meydanında vəziyyət necədi, oğul? Harda olursan,
hara baxırsan hamı Sprinterlə Basakın final döyüşündən danışır, ondan yazır. Bu ikisi parlamentə namizədlərdən daha məşhurdular. Mən heç öz namizədlərimizin adlarını düz-əməlli bilmirəm, çoxunu da heç tanımıram, amma Sprinterlə Basakın nə
vaxt, harda anadan olduqlarını, yaşlarını, sevimli yeməklərini
və digər özəl məlumatlarını az qala əzbər bilirəm. - Güldü. Özü də təkcə mən yox ha, məhkəmədəki hakimlər də daxil, işçilərin çoxu. Ardınca gözlərini qıyıb: - Bəs sən kimə azarkeşlik
edirsən, oğul? - ciddi-ciddi soruşdu.
- Mən Basaka, - oğul ciddi-ciddi cavab verdi.
126

- Basaka niyə? - Ata ciddiliyini saxladı.
- Çünki onun qanı təmiz bizim qanımızdandı, - oğul da ona
yönəlmiş altı gözün təəccüblü baxışları altında ciddiliyini qorumağa çalışdı. - O, verilişdə fərəsinə oğraş-oğraş baxmasını
Sprinterə heç vaxt bağışlamayacaq. Mənə görə, o gədənin fatihəsi çoxdan oxunub.
Gülüşdülər.
- Atanla danışırsan e, ay bala, - təbəssümü hələ də çəkilməyən Zəhranın səsində bu dəfə qınaqdan çox sevgi var idi. Ardınca ərinə üz çevirib eyni təbəssümlə başını buladı: - Bu uşaqların zayını sən çıxarmısan, kişi.
- Mən nə dedim axı, ay ana? - Nihad günahkar-günahkar çiyinlərini çəkib, gülümsər baxışların altında yenidən mövzuya
qayıtdı; bu dəfə ciddi idi. - Ata, sən zarafat eləmə, bizim universitetdə də auditoriyada, dəhlizdə, kafedə hamı Sprinterlə
Basakın final döyüşündən danışır. Hərəsinin də öz fanat ordusu var.
- Təkcə avtobusunda, çayxanasında yox, həm də universitetində, məhkəməsində seçki yox, xoruz döyüşü müzakirə olunan xalq xoşbəxtdi, vallah, başqa nə deyim! - Sara anasının soyduğu sosiska və yumurta payını bıçaqla hissələrə ayırdı, bilgisayarını də açıb qabağına qoydu.
- Xalqın dərdi sənəmi qalıb, a qızım?! O kompüterini də, heç
olmasa, yemək yeyəndə kənara qoysana, - Zəhra gileyləndi.
Son vaxtlar qızı yeməyindən qalmışdı, ana ürəyi narahat idi.
- Xalqın dərdi mənə yox ey, Allaha qalıb! - Səhər yuxudan
duran kimi xəbərlərə göz gəzdirmək adətinə çevrilmiş Sara gözünü ekrandan çəkmədən cavab verdi.
Zəhra nəsə demək istəyirdi, sözü ağzında qaldı.
- Ata, bunu nə vaxt yazmısan?! - Sara təəccüblə soruşdu.
- Dünən gecə yazdım, qızım, - bu dəfə Mehman günahkarcasına çiyinlərini çəkdi.
- Nə yazıb ki, Sara? - Zəhra ilə Nihad az qala eyni vaxtda dilləndilər.
127

Sara mətni bərkdən oxumağa başladı. Bitirər-bitirməz gözləri qorxudan bərəlmiş Zəhra:
- Ay kişi, sən neyləmisən?! Bu ki, özünə hökm oxumaqdı!
Səni buna görə tuta bilərlər, bizə yazığın gəlmir sənin?! - deyib
başını tutdu.
- Sakit ol, Zəhra, neyləmişəm ki, məni tutalar?! - Səsi o qədər
də inamlı çıxmadı; özü də bunu duyub gülə-gülə əlavə etdi: Prokuror Mehmanı gənc yaşında öldürmüşdülər, hakim Mehmansa yarım əsr yaşayıb. Tutarlar da, qoy tutsunlar, kimdən
artığam ki. Bir də ki, alnımıza nə yazılıbsa, o da olacaq. Düz demirəm, qızım?!
- Mehmanların taleyinə qəhrəman olmaq yazılıb, ata! - Sara
zarafata salıb gərginliyi azaltmağa çalışdı. Sonra özü də hiss etmədən yenidən ciddi görkəminə qayıtdı. - İnanmıram bu addıma gedələr. Amma nə baş verməsindən asılı olmayaraq, bil ki,
sən bizim qəhrəmanımızsan!
Anası qızını çəp-çəp süzüb nəsə demək istədi, amma son
dövrlərdə tez-tez baş verdiyi kimi, susdu. Başını aşağı salıb sakitcə yeməyini yeyən Nihad fikirli görünsə də, diqqətinin söhbətdə olduğu hiss olunurdu. Sosiska sevimli yeməyi idi, amma
bu dəfə iştahsız yediyi aşkar idi.
***
Mehman iki gündü, işə getmirdi. Ən maraqlısı da bu idi ki,
onu itirib-axtaran yox idi. Üçüncü gün səhər yeməyi zamanı telefonuna zəng gəldi. Danışığı bitirib əhvalını pozmadan yeməyinə davam etdi. Hamının gözü ondaydı. Bunu hiss edib gülümsəyərək “sabah onda prokurorluğa çağırırlar”, - dedi.
Otağa səssizlik çökdü. Hətta emosionallığı ilə seçilən Zəhra
da sakit görünürdü. Hər kəsin fikrinin sirli zəngin yanında olduğunu anlamaq çətin deyildi.
- Ata, bəlkə, biz də səninlə gedək prokurorluğa, - sükutu Nihad pozdu.
128

- Ehtiyac yoxdu, oğul. Bir də ki, sizi ora buraxmazlar.
- Ata, onda bəlkə, ora vəkillə gedəsən, - bu dəfə təklif Saradan gəldi.
- Qızım, mən özüm hüquqşünasam da, vəkili neynirəm?! Atası yenə zarafata saldı.
- Mehman, uşaqlar düz deyirlər, şər deməsən, xeyir gəlməz.
İnşallah ciddi bir şey olmaz, amma vəkilin yanında olmağının
nə ziyanı var ki. - Zəhra da uşaqlarına dəstək oldu.
- Hələ bir sabah gedim görüm nə deyirlər, məsələ ciddi olsa,
onda vəkil barədə fikirləşərik.
Axşam saat səkkizdə efirə gedən dövlət televiziyasının xəbərlər proqramı Ədliyyə Şurasının iclası və orada qəbul olunan
qərarlar barədə məlumat yaydı. Xəbərdə bildirilirdi ki, Ağır Cinayətlər Məhkəməsinin hakimi Mehman Səfərli korrupsiya
əməlinə yol verdiyi üçün Ədliyyə Şurasının qərarına əsasən hakimlikdən uzaqlaşdırılıb.
Sara tezdən durmuşdu. Gecəni pis yatmışdı, tez-tez diksinib
ayılırdı. Saat yeddiyə işləyirdi. Həyətə çıxdı. Hinin qapısını
açan kimi ac quşlar yem eşqiylə bayıra cumdular. İri hind quşlarından biri qızın əlindəki dən dolu qabı görcək ona tərəf necə
tullandısa, Sara qorxudan qabı yerə atdı. Quşlar acgözlüklə yerə dağılan dənə daraşdılar. Qırmızı xoruz ayağını bayıra qoyan
kimi ağzına dən-su dəyməmiş ardarda banlamağa başladı. O,
beləcə, dayanmadan saysız-hesabsız banlaya bilərdi. Çox səhərlər şirin yuxusundan ayılıb o səsin sahibinin də, sübhün gözü
açılmamış hinin qapısını açanın da qarasınca az deyinməmişdi.
Daha çox atasına görə narahat oldu. Onu yenidən içəri qaytarmaq üçün xeyli əlləşmək lazım gəldi. Hinin qapısını bağladı.
Baş verənlərdən bir şey anlamayan quş içəridə bir az hay-küy
salıb sakitləşdi.
Sara həyəti gəzməyə başladı. Öncə pomidor tağlarına yaxınlaşdı. Pomidorların ağırlığından əksəriyyəti başını yerə qoymuşdu. Adama gəl-gəl deyirdilər. Bir qədər aralıda xiyar tağlarıydı. İri yarpaqları olan tağlar uzanıb bir-birinə sarılmışdılar.
129

Atası onlar üçün hər il ağaclardan adam boyu dayaqlar düzəldib iplə hörərdi. Tağlar həmin iplərə sarılıb yuxarı, günəşə doğru can atırdılar. Görünür, bu il vaxt tapa bilməmişdi, bu səbəbdən torpaqda bir-birinə sarmaşan yarpaqlar çox yerdə küsüb
saralmışdılar.
Feyxua ağacının yanında iri bir boranı gözə dəyirdi. Boranı
həyətin torpaq hissəsini, daşla döşənmiş hissəsindən ayıran dəmir çəpərə dırmanmış tağın yuxarı hissəsindən asılı qalmışdı.
Ona yaxınlaşdı, əyilib ora-burasına baxdı. Nazik saplağın o
boyda həngaməyə necə davam gətirdiyinə xeyli təəccübləndi.
“Beş addımlığımda dünyanın necə möcüzələri varmış, mənimsə bunlardan xəbərim yoxdu”, - deyə özünü danladı.
Boranını heç sevmirdi. Uşaq vaxtı kəndə gedəndə rəhmətlik
nənəsi tez-tez boranı qaynadar, üstünə azacıq şəkər əlavə edib
iştahla yeyirdi.
"Ay bala, boranıda olan vitamin heç nədə yoxdu, bundan iki
qaşıq atın ağzınıza, heç çeynəməyə gərək də yoxdu, özü ağzınızda əriyib gedəcək".
Nə qədər dil töksə də, Nihadla ağızlarına yaxın belə aparmazdılar.
"Köpəkuşağı, gedin o donuz ətindən hazırlanmış sosiskakolbasa yeyin!" - deyə çığır-bağır salırdı.
Nənənin hay-həşiri onların heç veclərinə də olmazdı. Bir dəfə növbəti boranı həngaməsi qalxanda Nihad nənəsinə söz atdı:
"Ay nənə, bu boranı yaxşı şeydisə, adamı acılamaq, sancmaq
istəyəndə niyə ona boranıbaş deyirlər?!"
Nənələri də söz altda qalan arvadlardan deyildi:
"Adama sataşmaq istəyəndə qarpızbaş və ya yemişbaş da
deyirlər, bəs onları niyə yeyirsən, ay qarpızbaş?!"
"Doğrudan ey!" - qardaşı əlini başına çəkib, ovcuyla bir neçə
dairə vurub bic-bic qımışmışdı. Evdə bərk nadinclik edəndə
anası hərdən ona "qarpızbaş" deyə acıqlanırdı. Amma bu, qarpıza olan sevgisinə azacıq da kölgə salmırdı: onu çox sevirdi,
yayın gəlməsini həm də ona görə səbirsizliklə gözləyirdi ki,
130

qarpızın dadını çıxaracaqdı...
Dodaqlarına təbəssüm qondu. Alça ağacının yanından keçəndə budaqlardan sallanan iri, gömgöy alçaları görcək ağzı sulandı. Bir neçəsini dərib, elə ovcundaca barmaqlarıyla tozunu
alıb ağzını marçıldada-marçıldada yeməyə başladı. Tamı fərqliydi, anasının elə bu ağacdan dərib, yuyub süfrəyə qoyduğundan daha dadlı. Atasının sözünü xatırladı:
"Meyvəni ağacdan dərib yeyəndə, dadı tamam başqa olur."
Dərindən nəfəs alıb təmiz havanı ciyərlərinə ötürdü. “Gərək,
hərdən düşüb bağda işləyəm”, - deyə düşündü. Bir az da bağda
gəzişib evə keçdi. Anası oyanmışdı, mətbəxdə yemək hazırlayırdı. Atasıyla dəhlizdə rastlaşdı.
- Nə tez durmusan, ata? Yəqin, mərdimazarın səsinə oyandın. Hindən buraxan kimi də üç-dörd ağız banladı, tez də geri
saldım ki, rahat yatasız.
- Eşitdim, qızım. Çox yorğun idim, möhkəm yatmışdım, elə
onun səsinə ayılmışam, - Mehman gülümsədi. - Daha boş-bekar
adamam, bir gün onu aparacam Meydana döyüşə. Görüm orda
da evdəki kimi xoruzlana biləcək, yoxsa evdə xoruz, çöldə fərələrdəndi.
Bu vaxt Nihad da aşağı düşdü. Ondan çıxmayan iş idi. Son
vaxtlar anası hər dəfə onu durğuzmaq üçün dəridən-qabıqdan
çıxmalı olurdu.
- Sən zarafat eləmə, - Sara qardaşını göstərib atasına göz vurdu, - o gün Nihadla Səməd yenə qırmızı xoruzun ora-burasını
əlləşdirirdilər. Məncə, onu çempion edib pullanmaq planları
var. Ona görə, ata, sən tələs ki, qabağa düşəsən. On beş ilin hakimisən, bircə dəfə də olsun, səni televiziyaya dəvət ediblər?
Yox! Bəlkə, qırmızının hesabına oranın da yer-yurdunu tanıdın.
- Hə də, bircə bu çatışmırdı! - Mətbəxdən Zəhranın səsi gəldi. - Hər işimiz düzəlib, qalıb bircə saqqal darağımız. Ay uşaq,
o kişini yoldan çıxarmayın, o da elə siz ağıldadı, bir də gördüz
həyətdəki o kəli vurub qoltuğuna, oğlunu və onun xoruzbaz
dostunu da salıb yanına, gedib xoruz döyüşdürməyə.
131

Gülüşdülər.
Bir azdan hamı süfrə arxasındaydı. Hər kəs sakitcə yeməyini
yedi. Mehman çayını içib qalxdı. Cibindəki pulları çıxardı, bircə
beş manatlığı saxlayıb qalanını masanın üstünə qoydu.
- Hər şey ola bilər, bunlar evdə qalsın.
- Nə ola bilər ki, Mehman?! Düşər-düşməzi olar, qoy cibinə!
Həm də qayıdanda, bəlkə, evə də nəsə lazım oldu almağa. - Doluxsunmuş Zəhra dilləndi.
Mehman arvadının könlünü qırmaq istəmədi, pulları qaytarıb cibinə qoydu.
Elə bu vaxt Nihad da aşağı endi.
- Ata, xeyir ola, yaman bəzənib-düzənmisən, deyəsən, bizim
başımızı aldadıb o biri arvadın yanına gedirsən. - O da doğmasının könlünü bu yolla alırdı.
- Hə oğul, çoxdandı dəymirəm ona, yaxşı deyil. O biri bacıqardaşınız da bir atalarının üzünü görsünlər. Gəlməsəm, bilin
ki, buraxmadılar məni.
Dodaqlara gülüş qondu. Amma hər kəs anlayırdı ki, bu, hər
zaman gördükləri, eşitdikləri o gülüşlərdən deyil, bir-birilərinə
tuşlanmış səkkiz göz hər birinin gülüşünün dərinliyində gizlətdiyi kədəri ələ verirdi.
Mehman qapıya tərəf yollandı, geri baxmadan:
- Mən getdim. Görüşmürəm sizinlə, Zəhra demiş, düşərdüşməzi olar. Bir-birinizdən muğayat olun, - deyib evdən çıxdı.
Həyətin qapısına yaxınlaşanda çevrildi, sifətində təbəssüm,
gözlərindəsə kədər və nisgil, onu ötürməyə çıxan doğmalarıyla
sağollaşıb yoluna düzəldi. O an Saraya elə gəldi ki, atasını sonuncu dəfə görür. İxtiyarsız arxasınca getdi. Bir neçə addımdan
sonra dayanıb “ata”, - deyə səsləndi.
Mehman səsə dayanıb çevrildi:
- Nədi qızım?
Sara eyni sözü, bu dəfə astadan təkrarladı:
- Ata...
Baxışları toqquşdu, bir neçə saniyə bu vəziyyətdə donub
132

qaldılar. Mehman gülümsəyərək:
- Hər şey yaxşı olacaq, qızım, - deyib asta addımlarla yenidən yoluna düzəldi.
Sara gözdən itənə qədər dayanıb ardınca baxdı. Arxadan
anasının səsi gəldi:
- Sara, qızım, gəl evə.
Nihad başını əllərinin arasına alıb, evin girişindəki pilləkənin üstündə oturmuşdu. Sara ona yaxınlaşdı, əlini ehmalca çiyninə qoyub asta səslə “qardaş” deyə səsləndi. Elə bu an gözlənilməz bir şey baş verdi: Nihad başını, dizlərinə dirsəklədiyi
qolları arasında gizlədib hönkürməyə başladı. Sara əyilib, “qardaş, qardaş...” - deyə onu qucaqlayıb sakitləşdirmək istədi, amma dünəndən yığılıb qalan göz yaşları selə çevrildi. Himə
bəndmiş kimi Zəhra da onlara qoşuldu.
***
Bu gün dərsə getməmişdilər. Hərə öz otağına çəkilib xəbər
gözləyirdi. Saat ikiyə qalırdı, hələ ki, atalarından bir xəbər yox
idi. Bir neçə dəfə zəng etsələr də, telefonu söndürülüydü.
Saat ikiyə on dəqiqə işləmiş qapı döyüldü. Sara ürəyi həyəcandan döyünə-döyünə qapıya tərəf qaçdı. Atasını görməyəndə məyus oldu. Kandarda beş nəfər yad adam dayanmışdı. Formada olan üç nəfərdən biri, daha yaşlısı özlərini təqdim etdi.
- Biz üçümüz respublika prokurorluğunun ağır cinayətlər
üzrə istintaq qrupunun əməkdaşlarıyıq, bu iki şəxs isə hal şahidləridi. Mən qrupun rəhbəriyəm, Vüqar Paşayev. - Hər üçü
vəsiqələrini göstərdi. - Atanız cinayət törədib, - qrup rəhbəri
davam etdi, - prokurorluq bu gün onun şübhəli şəxs kimi saxlanması barədə qərar çıxarıb və həbsi barədə məsələyə baxılması üçün məhkəməyə müraciət edib. Bir azdan məhkəmə qarşısına çıxarılacaq. Həmçinin yaşadığı evdə axtarış aparılması
barədə başqa bir məhkəmənin qərarı var.
Bu vaxt Zəhra və Nihad da qapıya yaxınlaşdılar. Sara xəbərdən sarsılsa da, özünü itirmədi:
133

- Mənim atam heç bir cinayət törətməyib! Sizə nə lazımdı?
- İcazə verin içəri keçək və məhkəmə qərarından irəli gələn
vəzifəmizi icra edək.
Qrupun rəhbəri cavab gözləmədən adlayıb həyətə girdi,
onunla gələnlər də ardınca keçdilər. Ayaqqabı ilə evə keçmək
istəyəndə Saranın hökmlü səsi eşidildi:
- Ayaqqabınızı soyunun!
- Ay xanım, bizimlə bu tonda niyə danışırsan?! Cavan qızsan, burdakılar səndən həm yaşda böyükdülər, həm də dövlət
işçiləridi! - Orta yaşlı, başının önündəki saçları tamam tökülmüş, lopabığ müstəntiq acıqla dilləndi.
- Sizə nəsə pis söz dedim?! Dedim ki, ayaqqabıyla içəri keçməyin! Öz evinizdə ayaqqabıyla gəzirsiniz ki?!
- Yaxşı, Səlim müəllim, mübahisə etmə. Ayaqqabıları çıxarın! - Yaşlı müstəntiq göstəriş verib, özü də ayaqqabısını soyunub içəri keçdi. O birilər də eynisini etdilər.
- Pullarınız və qiymətli əşyalarınız hardadı? - Lopabığ müstəntiq əda ilə soruşdu.
- Pulumuz cibimizdədi, - Zəhranın səsində aşkar kinayə sezilirdi. - Qiymətli əşyalar deyəndə nəyi nəzərdə tutursuz?
- Xanım, xahiş edirəm, bizimlə bu tonda danışmayasız. Biz
öz vəzifələrimizi icra edirik. Qızıl, zinyət əşyalarını harda saxlayırsız?
- Biz qızıl, brilyant düşkünü deyilik, ünvanı səhv salmısız,
cənab müstəntiq! Sizə pul lazımdısa, borc verə bilərik, mətbəxdə masanın üstündədi, nə qədər lazımdısa, götürə bilərsiz, - Sara müstəntiqi sancdı.
- Səlim müəllim, sən onlarla nə çənə döyürsən, axtarışa başla! - Qrupun rəhbəri həmkarına acıqlandı.
Müstəntiqlər otaqları gəzib bir-bir dolabları, siyirmələri açır,
onların içində olan paltarları, əşyaları diqqətlə gözdən keçirirdilər. Siyirmələrin birində kiçik bir mücrü tapdılar. Zəhranın
idi. İçində nişan üzüyü, ad gününə hədiyyə kimi ərinin aldığı
qızıl qolbaq və boyunbağı vardı.
134

- Vüqar müəllim, bunları neyləyək, rəsmiləşdirəkmi? - Bayaqdan sakit dayanan, mədəni görkəmli cavan müstəntiq qrup
rəhbərindən soruşdu.
- Ehtiyac yoxdu, Rasim müəllim, özündə qeyd elə, sonra baxarıq.
Otaqlarda bir şey tapmadılar. Atasının iş otağına keçdilər.
Otaq divar boyu rəflərlə əhatələnmişdi. Yüzlərlə kitab - yerli və
xarici ədəbiyyat, hüquqa aid müxtəlif dərsliklər, qanunlar və
məcəllələr ayrı-ayrı rəflərdə səliqəylə düzülmüşdülər. Rasim
adlı müstəntiq rəflərin qarşısında dayandı, kitabları gözdən keçirməyə başladı. Hərdən hansınısa götürüb, vərəqləyib yerinə
qoyurdu. Sara bunun axtarışla bağlı olduğunu, yoxsa maraqdan irəli gəldiyini ayırd edə bilmədi. Bu vaxt qrup rəhbəri lopabığ müstəntiqə işarə edib bayıra çıxdılar və kənarda dayanıb
öz aralarında nəyisə müzakirə etməyə başladılar.
- Adınız Saradı. Hüquq fakültəsində təhsil alırsız. Murad
müəllimin də tələbəsisiz. Doğrumu? - Otaqda tək qalan müstəntiq əlindəki kitabı vərəqləyə-vərəqləyə soruşdu.
- Nə bildiniz? - Sara yarıacıqla, yarıtəəccüblə soruşdu.
- İstintaqçılar hər şeyi bilirlər, vəzifəmiz bunu tələb edir, müstəntiq ciddi-ciddi cavab verdi. Əlindəki kitabı rəfə qaytarıb
gülümsədi: - Murad mənim tələbə yoldaşımdı.
Başqa vaxt olsaydı sevimli müəlliminin adını eşidəndə Saranın çiçəyi çırtlayardı, amma indi o halda deyildi. Müstəntiq isə
başının və gözünün işarəsilə “Patriarxın payızı”nı göstərdi:
- Mən Markesin38 azarkeşlərindən deyiləm, amma bunu
“Yüz ilin tənhalığı”ndan daha çox bəyənirəm. Oxumamış olmazsınız, yəqin.
- Oxumuşam, özü də sevdiyim kitablardandı. Nədi ki?
- Heç... hiss olunur, - müstəntiq çoxmənalı gülümsünüb,
ardınca təbəssümünə kədər verdi: - Orada dəhşətli bir səhnə
var, hökmdara sədaqətlə xidmət edən generalı diri-diri qızardıb
süfrəsinə gətirirlər. Hərdən özümüzü onun yerində təsəvvür
edirəm.
135

Dərindən köks ötürüb Markesi yerinə qaytardı, gözünə Kutzee39 sataşdı.
- “Barbarları gözləyərkən”... - yenə çoxmənalı gülümsündü.
- Bu da atanızın sevimlisi olar yəqin. Nəzərə alsaq ki, həm də
qəhrəmanı hakimdi. - Saraya göz vurub ardınca əlavə etdi: Özü də elə-belə hakimlərdən də yox.
Dediklərində pis niyyət duymasa da, evinə axtarışa gələn birisinin ona göz vurması Saranın xoşuna gəlmədi. Niyyətin indiki halda onun üçün heç bir önəmi yox idi.
- Bu, kitabı təkcə atam sevmir, o, bütün dünyada sevilə-sevilə oxunan əsərlərdəndi. Ümid edirəm, onu siz də oxumusuz,
özü də təkcə oxumamısız, həm də...
- Həm də yazıçının nə demək istədiyini başa düşmüşəm...
Bunu demək istəyirdiniz, yəqin. - Qəribə bir təbəssümü vardı,
sifətindən əskik olmurdu, elə bil onu ora yapışdırmışdılar. Kutzenin yaradıcılığına yetərincə bələdəm, bu əsərini də çox
bəyənirəm, özü də nə yazmaq istədiyini çox yaxşı anlayıram.
Bu vaxt lopabığ müstəntiq otağa qayıtdı və yenidən ora-buranı axtarmağa başladı. Bir qulağı isə Saragildə idi.
- Axır vaxtlar postmodern ədəbiyyata meyl salmışam. - Müstəntiq gözünün işarəsi ilə lopabığı göstərib yenidən Saraya göz
vurdu. - İndi Kunderanı40 oxuyuram, ağır yazır, amma maraqlı
gəldi.
Onun budəfəki göz vurması nədənsə bu dəfə Saraya
toxunmadı. Buna özü də təəccübləndi. Səbəbi barədə
düşünməyə imkan tapmamış, telefonuna zəng gəldi. Bayaqdan
siyirmələrdə eşələnən lopabığ müstəntiq həmkarına yaxınlaşıb
astadan soruşdu:
- Kundera kimdi, ə?
Gənc müstəntiq istehza ilə gülümsündü.
- Sənlik deyil, balası, get pul-paranı axtar.
Lopabığın sifəti qaçdı, pərtliyini gizlətməyə çalışıb həmkarının üstünə üstünə bozardı:
- Ə, uşaq, mən Nizamini41, Füzulini42, Nəvaini43, Rumini44
136

oxuyanda sən kənddə dana otarırdın!
Sara üzü pəncərəyə tərəf dayanıb telefonla danışsa da, qulaqları danışığı tutdu, amma büruzə vermədi, ürəyində acı-acı
güldü. O, danışığı bitirəndə lopabığ müstəntiq də rəflərə yaxınlaşdı, ora-buranı eşələməyə başladı. Birdən gözü yuxarı rəfdəki “1984”ə45 sataşdı. Barmağını ona tuşladı.
- Ötən yay Antaliyada istirahətdə olanda tanışlardan biri
Orueldi nədi, onun bu kitabını oxuyurdu. Adı ona görə yadımda qalıb ki, mən də həmin ildə doğulmuşam. O qədər təriflədi
ki, boş vaxtım çoxuydu, alıb mən də oxudum. Heç nə başa düşmədim o əsərdən. Bir qəpiyə dəyməz, nəyini tərifləyirlər, anlamıram...
Sara istehza ilə gülümsədü.
- Nəyə gülürsən xanım? Düz demirəm məgər? İndikiləri deyə bilmərəm, amma bizim köhnə yazıçılarımız vardı ha, onlar
bu Orueldən də, sizin o adını çəkdiyiniz Markesdi, Kutzedi nədi, onların hamısından da min dəfə yaxşı yazıblar. Versinlər də
o Nobeli bizimkilərə, niyə vermirlər?! Alanların hamısı Amerikanın şpionlarıdı. Mükafatı da elə şpion olduqlarına görə
alıblar. Müsəlmanın o qədər görkəmli yazıçısı, şairi var, onlara
niyə vermirlər?! Orxan Pamuka46 veriblər təkcə, onun da nə
milliyyəti bilinir, nə də dini. Türklərin də birinci düşmənidi, erməni soyqırımını tanıyan zatıqırığdı. Nobeli də elə buna görə
verdilər ona. Hamı da bilir bunu. Özü də fikir vermişəm, müsəlmanlardan kimə ki Nobel veriblər, hamısı ya satqındı, ya da
öz xalqının düşməni...
Sara elə ağzını açmaq istəyirdi ki, lopabığın bəxti gətirdi,
qrup rəhbəri içəri girdi. O, qonşu otaqda kiminləsə uzun-uzadı
telefonla danışır, tez-tez də “baş üstə”, “oldu”, - deyə cavab
verdiyi eşidilirdi. Güman ki, bir qulağı da bu otaqdakı danışıqlarda imiş.
- Siz bura axtarışa gəlmisiz, yoxsa ədəbiyyat dərnəyinə?! Həmkarlarına acıqlanıb ardınca da otaqda axtarışın başa çatıbçatmadığını soruşdu.
137

- Rəis, masanın üstündəki kompüter Mehman Səfərlinin şəxsi kompüteridi. Burda çoxlu sənəd var, siyirmələrdən birindən
isə qara bir bloknot tapmışam. İçərisi doludu şübhəli fikirlərlə.
- Lopabığ müstəntiq canfəşanlıqla izahat verirdi. - Bir də, burda
bir siyirmədə qızıldan arvad heykəli var, gözləri bağlıdı, əlində
də qılınc var. Küncdə gizlədilmişdi, üstünü də kağız-kuğuzla
örtüblər ki, görünməsin. - Onu əlinə götürüb ağırlığını müəyyənləşdirirmiş kimi aşağı-yuxarı yavaşca yellədi. - Təmiz qızıla
oxşayır, çəkisi də yalan olmasın, yarım kilo olar.
Qrup rəhbərinin sifətində kinayəli təbəssüm peyda oldu,
amma tez də ciddi görkəminə qayıtdı:
- Heykəl qalsın, qalanlarını rəsmiləşdirin, özümüzlə aparacıq, orda aydınlaşdırarıq. İşi yekunlaşdırın, bizi gözləyirlər.
- Atamın kompüterində, bloknotunda onun cinayət işinə aid
nə ola bilər ki, onları götürürsüz? - Bir neçə saniyə öncə gördüklərindən dolayı yaranan istehzanı çöhrəsindən gizlətməyən
Sara etiraz etdi.
- Çox şey ola bilər, xanım! Lazım olan yerdə baxarıq! - Lopabığ müstəntiq təkəbbürlə dilləndi. Amma qızıl heykəllə bağlı
rəisin qərarının doğurduğu təəccüb hələ də sifətindən çəkilməmişdi.
- Axı orda onun şəxsi yazışmaları və ya özəl həyatıyla bağlı
da çox şey ola bilər. Siz onları nəyə görə oxumalısız ki? Bu ki,
qanun pozuntusudu! - Sara əl çəkmədi.
- Hakimin nə özəl həyat sirri ola bilər, ay xanım?! Bir də ki,
onun özəl həyatıyla bağlı məlumatlar bizim nəyimizə gərəkdi! Lopabığ müstəntiq açıqlı-acıqlı cavab verdi.
- Mən ki, sizi belə görürəm, çox gərək ola bilər! Çox güman,
orda sizin kimilər az deyil, nə təminat var ki, onlar sabah başqa
əllərə düşməyəcək?
- Narahat olmayın xanım, bu məlumatların yayılmasına görə
məsuliyyət var və onlara baxan adamlardan həmin sirləri yaymamaq barədə iltizam alınır. - Gənc müstəntiq gərginliyi azaltmağa çalışdı.
138

- Adamları şərləyib həbsə atanları bir kağız parçasına atılan
imzamı çəkindirəcək?! Eybi yox, vaxt gələr bunun da hesabını
verərsiniz! - Sara bunu söyləyib otaqdan çıxdı.
Müstəntiqlər hal şahidlərinin iştirakı ilə götürülən əşyaları
və sənədləri protokollaşdırdılar, sağollaşıb çıxdılar. Evin çıxışında gənc müstəntiq ayaqqabısını geyərkən bir qədər yubandı,
hiss olunurdu ki, bunu bilərəkdən edir, hamı çıxandan sonra
“keçmiş olsun, salamat qalın”, - deyə evdəkilərlə ümumi sağollaşıb Saraya yaxınlaşdı.
- Tanışlığımıza çox şadam, Sara xanım. Mənim adım Rasim,
soyadımsa Nağıyevdir. Prokurorluqda üç illik əmək fəaliyyətindən sonra burda təsadüfi adam olduğum qənaətinə gəlmişəm. Ümid edirəm, sizinlə ədəbiyyat və digər mövzularda yenidən və daha münasib şəraitdə fikir mübadiləsi aparmaq imkanımız olacaq. Atanız isə çox dəyərli insandı, əminəm, həbsdə
də çox qalmaz. Murad müəllimə də salamlarımı çatdırın, - deyib əlini ona tərəf uzatdı. Əli bir anlığa havada qaldı. Qısa tərəddüddən sonra Sara da əlini uzatdı.
Çağırılmamış qonaqlar çıxan kimi Sara elə durduğu yerdə
döşəməyə oturdu, kürəyini divara söykəyib gözünü tavana
dikdi. Nihad da onun yanında çöməldi. Sara nə baş verdiyini
anlamağa çalışırdı, amma beyni çox dumanlıydı. Anası əllərini
əllərinin üstünə qoyub ayaq üstə heykələ dönmüşdü. Bu üzücü
sükutu telefon zəngi pozdu. Anasının mobiliydi. Xəttin o başında kimsə az qala qışqıra-qışqıra həyəcanla nəsə deyirdi. Anası
elə telefonla danışa-danışa qonaq otağına qaçıb televizoru yandırdı. Dövlət televiziyasının xəbərlər proqramı gedirdi. Gənc
aparıcı-diktor monoton səsilə respublika prokurorluğunun məlumatını səsləndirirdi.
“...Ölkə rəhbərliyinin məhkəmələrə daimi qayğısı və diqqəti
nəticəsində son illərdə vətəndaşların bu qurumlara etimadı daha da güclənmişdir. Məhkəmə sistemində çalışan yüzlərlə hakim ölkə rəhbərliyinin onlara göstərdiyi yüksək etimadı vicdanlı işləri ilə doğrultmağa çalışırlar. Amma atalar demişkən,
139

meşə çaqqalsız olmaz. Tək-tük də olsa, yüksək hakim adının şərəfinə ləkə gətirən insanlar təəssüf ki, bu müqəddəs ocaqda hələ də qalmaqdadır. Onlardan biri, Ağır Cinayətlər Məhkəməsinin hakimi Mehman Səfərli baxdığı cinayət işində, hazırda barəsində başqa yerə getməmək barədə iltizam tədbiri seçilmiş
F.İ.-dən yüz min dollar rüşvət tələb edərək, bunun müqabilində
onun barəsində bəraət hökmü çıxaracağını vəd etmişdir. Tələbinin yerinə yetirilməyəcəyi halda, onu uzun müddətli azadlıqdan məhrum etmə cəzası gözləyə biləcəyi ilə qorxutmuşdur.
Vətəndaş F.İ.-nin şikayəti nəticəsində respublika prokurorluğunda operativ istintaq qrupu yaradılmış və çox qısa zamanda
Mehman Səfərli ifşa olunaraq cinayət məsuliyyətinə cəlb edilmişdir. Bu gün baş prokurorluğun təqdimatı əsasında məhkəmə onun barəsində iki aylıq həbs qətimkan tədbiri seçmişdir”.
***
Bazar günü yaxınlaşdıqca Saranın həyəcanı daha da artırdı.
Atasının həbsinin ikinci həftəsi tamam olurdu. Məhbuslarla ayda dörd görüşə icazə verilirdi. Ötən həftə anası və qardaşı görüşə getmişdilər. Sara atasıyla təklikdə görüşmək istədiyini bildirəndə anası səbəbini soruşmadı, etiraz da etmədi.
Neçə gündü ki, pis yatırdı. Gecələr yatağına qor tökülübmüş
kimi gözünə yuxu getmirdi. Bu gün də yuxusu gəlmirdi. Atasıyla sabahkı görüşü barədə düşünürdü. Onunla necə salamlaşacaqdı, nədən danışacaqdı... Həmin səhnəni xəyalında qurmağa çalışır, hər bir hərəkətini, hər bir sözünü uzun-uzadı götürqoy edirdi. Bu gün bir az tez yatmaq istədi, sabah görüş on birdə idi, azı səkkizdə oyanmalıydı. “Yatmaq gərək, yoxsa sabah
bütün günü key kimi olacam”. Amma ha çalışsa da, yuxu yaxın
durmaq istəmirdi. Uşaq vaxtı öyrəndiyi, böyüyəndə də hərdən
karına gələn fənd yadına düşdü.
...Anasının dediyinə görə, uşaq vaxtı onu yatızdırmaq cəhənnəm əzabından betərmiş. Bir ara gözündən yuxu tökülən və
140

bütün cəhdləri nəticəsiz qalan ana “gözlərini yum yat, yoxsa
xortdan gəlib səni aparar”, - deyə onu qorxudurmuş. Xortdan
adı gələn kimi uşaq anasına qısılıb yuxuya gedirmiş. Amma
sonra Zəhra hansısa qəzetdə oxuyub ki, xüsusən də, gecələr
uşaqda qorxu, vahimə yaradan sözlərdən yararlanıb onu yatızdırmaq yanlış metoddur, uşağın psixikasını zədələyə, hətta onda müxtəlif xəstəliklər yarada bilər. “Qoy, yüzə qədər saymağa
başlasın, yatacaq”, - nə vaxtsa eyni problemlə üzləşən rəfiqəsi
ona məsləhət vermişdi. Amma işin qəlizliyi ondaydı ki, üç yaşlı
Sara ancaq ona qədər saymağı bacarırdı. Bunu da ona atası, yumurtadan təzə çıxmış cücələri saymaqla, öyrətmişdi. Cücələr
yerlərində dinc dayanmayıb ora-bura qaçdıqları üçün sayı itirən qızcığaz onlara hirslənir, üstlərinə qışqırır və yenidən saymağa başlayırdı: bir, iki, üç, beş, altı, səkkiz... Çaşanda və ya
hansısa rəqəm yadından çıxanda atası köməyə gəlirdi. Beləcə,
çox qısa zamanda ona qədər saymağı öyrənmişdi. Ondan o yana nə qədər elədilərsə, Sara iki ayağını bir başmağa dirəyib öyrənmək istəmədi.
“On dənə cücəmiz var, mən də ona qədər saya bilirəm, çoxlu
cücəmiz olanda, mən də çoxlu saymağı öyrənəcəm: on səkkiz,
iyirmi səkkiz, altmış, yüz...”
On səkkiz - evlərinin, iyirmi səkkiz - evlərindən bir az aralıda saxlayan marşrut avtobusunun nömrəsiydi, altmış - babasının yubileyində tez-tez eşitdiyi sözdü, yüz - anasının ona teztez dediyi “sənə yüz dəfə demişəm”dən yaddaşına hopan rəqəmlərdi.
Anası yuxusuz gecələrin birində biclik işlətdi.
- Gözəl balam, sən istəyirsən çoxlu cücələrimiz olsun?
- Olsun, olsun! - Sara sevincək cavab vermişdi.
- Bəs çoxlu cücələrimiz olsa, sən də onları saya bilməsən, cücələr acıq edib çıxıb gedərlər axı.
- Yox, getməsinlər! - Sara yalvararaq, hiyləsinin baş tutmasından məmnun anasıyla birgə yataqda cücələri saymağa başlamışdı.
141

İlk vaxtlarda anası hər rəqəmdən sonra gələn növbəti rəqəmi
səsləndirir, Sara da onun ardınca təkrarlayırdı: ...on bir cücə, on
iki cücə, on üç cücə... Heç bir ay keçmədi ki, artıq anasının köməyi olmadan yüzə qədər saya bilirdi...
Uşaqlıq xatirələri Saranı kövrəltdi. Yuxusu isə gəlmək bilmirdi. Gözlərini yumub yüzə qədər saymağa başladı.
...Qaş qaralmaqda idi, yolu azmışdılar. Bataqlığın içilə, dar
bir cığırla addımlayırdılar. Atası qabaqda gedirdi, o da ardınca.
Arxadan ayaq səsləri eşidilirdi, amma heç kim gözə dəymirdi.
Birdən atasının ayağı sürüşdü, büdrəyib yıxıldı və elə bil kimsə
ayaqlarından tutub onu aşağı, bataqlığın dibinə çəkməyə başladı. Atası əlini ona tərəf uzadıb “Qızım, kömək elə, boğuluram!”
- deyə çabalaya-çabalaya yalvarmağa başladı. Əlini atasına tərəf uzatdı, amma yetmədi. “Qızım, yaylığının bir ucunu mənə
tulla!” - daha bərk çabalamağa başlayan atası son gücünü toplayıb qışqırdı. “O, yaylıq deyil, ata, hicabdı, arxadan yad adamlar gəlir, onu çıxarıb günaha bata bilmərəm! Mənə rəhmin gəlsin, ata!” - çabaladıqca, bataqlığın dibinə gedən atasının necə
heydən düşdüyünü görüncə hönkürtü ilə ağlamağa başladı.
Birdən arxadan kürəyinə bir təpik dəydi. Üzü üstə yerə sərildi.
Vahimə içində arxası üstə çevriləndə başının üzərində ağ saqqallı, ağ libaslı bir kişi dayanmışdı, əlində yekə bıçaq vardı.
Ona tərəf əyilib bıçağı sifətinə yaxınlaşdıranda dəhşət içində
var güçüylə qışqırmağa başladı: “Ata, köməyə gəl, ata!” Ağ libaslı kişi başındakı hicabı dartıb çıxardı, hirslə kənara atdı. İki
hörüyə ayrılmış uzun saçlarını bir əlinə dolayıb o biri əlilə onları dibdən kəsdi. Sonra hörükləri bir-birilərinə bağladı. Uzun bir
kəndir alındı. Bir ucunu hələ də çabalamaqda olan atasına tərəf
atdı, o biri ucunu isə gətirib onun boynuna doladı. Atası kəndirin ucundan yapışıb bataqlıqdan qurtulmaq üçün dartdıqca
dəhşətli ağrıdan qışqırır, hönkür-hönkür ağlayırdı.
Hönkürtüsünə ayıldı.
Tərin-suyun içindəydi. Çarpayısının yanındakı kiçik dolabın
üstündə səhər yuxudan duranda içmək üçün qoyduğu sudan
142

bir neçə qurtum aldı. Ətrafa qulaq verdi, hamı yatmışdı.
Bədəni hələ də qorxudan əsirdi.
***
Qəbul otağının qarşısı tünlük idi. İyirmiyə yaxın adam günün altında nə zaman içəri çağırılacağını gözləyirdi. Sara növbədə on birinci idi. Ondan qabaq yazılmış əliuşaqlı gənc xanım
da, deyəsən, onun kimi ilk dəfəydi görüşə gəlirdi. Qırx beş-əlli
yaşlarında bir qadın ona görüş üçün kimə nə qədər verməli olduğunu izah edirdi. Deməsindən belə anlaşıldı ki, bir görüş ziyarətçiyə əlli-altmış manatdan aşağı başa gəlmir. Əliuşaqlı xanım ona qulaq asa-asa “mənim o qədər pulum hardandı”, - deyib tez-tez ah çəkirdi.
“Hələ o qiymətə başa gəlsə yaxşıdı. Mən birinci dəfə gələndə
yüz manatımı qoparmışdılar. İndi həm tanıyırlar, həm də qiymətləri bilirəm deyə, daha aldada bilməzlər. Özünü gərək xam
göstərməyəsən, yoxsa batdın, dərini soyacaqlar.”
Bu vaxt içəridə hay-küy qalxdı. Az sonra ahıl yaşda bir kişi
kiminsə qarasınca bərkdən deyinə-deyinə içəridən çıxdı:
“Elə bil konsertə gəlmişəm, bunlar da məndən bilet almağı
tələb edirlər. Özü də əlli manata! Mənim pensiyam doxsan manatdı, əlli manata görüş olar?! Lap qudurublar! Görün, sizin başınıza nə oyun açacam!”
İçəridən kiminsə az qala bağırtısı gəldi:
“Get kimə istəyirsən şikayət elə, sənin kimiləri çox görmüşük!”
Yaşlı qadın kişinin arxasınca baxa-baxa istehza ilə gülümsündü:
“O içəridəki düz deyir, belələrini çox görmüşük. Sonra gəlib,
bu qapıda boyunlarını quzu balası kimi büküb o pulu yalvarayalvara elə verirlər ki. Kimdi sənin şikayətinə baxan! Bunlar yığılan pulları özləri tək yeyirlər ki, şikayətə də baxan tapılsın?!”
Gördükləri Saranın ürəyini sıxdı. Bir qədər kənarda qaynar
143

günəşin altında büzüşən söyüdə tərəf getdi. Ağacın alayarımçıq
kölgəsinə xeyli adam sığınmışdı. Söhbətlərin mövzusu isə eyniydi.
Bir neçə zəmbili yan-yana düzüb, tez-tez yaş dəsmalla tərini
silən yaşlı bir qadın yanındakı özü yaşda iki nəfərə yanıqlı-yanıqlı dərdini danışırdı:
“Mən balamla görüşə gəlmişəm, bu eviyıxılmışlar da məni
buraxmırlar ki, rəis icazə sənədinə qol çəkməyib, özü də bu gün
işdə olmayacaq. Uşağı dörd aydı tutublar, görüş ala bilmirəm,
nə məktuba cavab verirlər, nə də telefonlarına düşmək mümkündü, söz soruşanda da adamı it kimi qapırlar. O qədər bezdirdim, axırda dedilər ki, dur gəl, burda həll edərik. Mən də
inəyimi satıb dörd aydı üzünü görmədiyim balamla görüşə gəlmişəm. İndi də deyirlər ki, rəis yoxdu. Bu sənədə qol çəkmək
nə çətin iş imiş ki! Rəis yoxdu, müavini qol çəksin də! Mənim
günahım nədi bəs?! Yaxşı, görüş vermirsən, vermirsən, barı yeməyi qəbul elə. Mən bu qədər bişir-düşür eləmişəm, yeddi saat
da yol gəlmişəm, neçə saatdı ərzaq günün altındadı. İndi mən
onu bu istidə bir də geri qaytarmalıyam?! Belə də dərd olar?!”
Bir az o tərəfdə bir gənc əlini-qolunu ölçə-ölçə danışırdı:
“Bunları biz qudurtmuşuq. Niyə içəridəkilərə yemək, paltar
daşıyırıq ki, bunlar da bizimlə bu cür rəftar edirlər...”
Saraya tanış gəldi, ola bilsin, hansısa tədbirdə görmüşdü, ya
da sosial şəbəkələrdən tanıyırdı, amma xatırlaya bilmədi. Gənc
isə asıb-kəsməyində idi:
“Əgər heç kim yemək gətirməsə, canları çıxıb dustağın yemək-içməyini də verərlər, pal-paltarını da. Hamısı öz günahımızdı...”
Əsasına söykənib, ona qulaq asan şlyapalı kişi dözməyib sözünü kəsdi:
“Sən cavansan, bala, dünyadan da xəbərin yoxdu, ona görə,
belə qazlı-qazlı danışırsan. Yemək gətirməsən, dustağın acından öləcək. Bunların elə çox vecinədi, sənin dustağın yemək yedi, ya yemədi.”
144

Cavan oğlan əlini acıqla yelləyib:
“Sizə nə edirlər, haqq edirlər!” - deyib oradan uzaqlaşdı, kənarda qızmar günün altında əsəbi halda var-gəl etməyə başladı.
Bu vaxt əliuşaqlı qadını içəridən çağırdılar. Sara da qapıya
yaxınlaşdı. Gözlədiyi saatyarımdan çox olardı. Gördükləri, eşitdikləri onu dəhşətə gətirmişdi. Bunları ona başqa birisi danışsaydı, inanmazdı.
Təxminən iyirmi dəqiqə sonra onu da çağırdılar. Qəbul otağında üç masa var idi. Boş olana yaxınlaşdı. Masanın arxasındakı orta yaşlı, eynəkli məmur siyirmədə qalaq-qalaq yığılmış
manatları sahmana salırdı. Sara qəzəbini boğub salam verdi.
Məmur başını qaldırmadan ağızucu salamı alıb kiminlə görüşə
gəldiyini soruşdu. Sara kimin yanına gəldiyini deyəndə əvvəl
başını, sonra eynəyini qaldırıb çərçivəsinin altından diqqətlə
ona baxmağa başladı. Beş-on saniyə çəkdi. Sara hirsini güclə
boğa bilirdi.
- Yanılmıramsa, adınız Sara olmalıdı, - nəhayət, məmurun
səsi çıxdı.
Sara özünü itirdi. Anasının “Sara, atan tutulandan sonra sən
ala itdən məşhur olmusan” - sözləri yadına düşdü. Ürəyində
gülümsəsə də, çölə vurmadı, quruca “hə” dedi.
Məmurun üzündə o andaca təbəssüm peyda oldu, səsini ancaq ikisinin eşidə biləcəyi həddə endirib:
- Şəklinizi qəzetlərdə, saytlarda çox görmüşəm. Radiodakı
son çıxışınızı da çox bəyəndim. Hələ bir ürəyimdən də keçmişdi ki, kaş belə bir qızım olaydı, - dedi. Səsinin tonu dəyişməsə
də, sifəti ciddiləşdi. - Atanızı çoxdan tanıyıram, böyük hörmətim var. Həbsxana da onun yeri deyil. Bura çox pis yerdi. Təsəvvür etməzsiz ki, necə iyrənmişəm bu işdən. Universiteti bitirəndə necə böyük arzularım, planlarım vardı. Özümü gətirib
ilişdirdim bura. Əsəblərim tamam sıradan çıxıb, özüm də hiss
edirəm ki, getdikcə psixə çevrilirəm. Nə çıxmaq olur, nə də qalmaq. Nə isə... Siz keçin, Sara xanım, indi deyərəm Mehman
müəllimi də gətirərlər. Mənim də salamımı çatdırın.
145

Heç on dəqiqə keçmədi ki, atası qapıda göründü. Bir-birilərini yetib sarıldılar. Sara nə olursa olsun, kövrəlib ağlamamağı
özünə söz vermişdi. Amma doğmasının qolları arasında göz
yaşlarına sahib ola bilmədi.
- Sənin bura düşməyinə mən bais oldum, bağışla məni, ata!
- Yox, qızım, elə demə. Əksinə, mən sənə çox minnətdaram.
Burda qısa müddətdi olsam da, ötüb-keçənləri saf-çürük etmək,
xüsusən, hakim olduğum dövrdəki həyatıma yenidən nəzər
salmaq üçün yetərincə vaxtım olub. Sən demə, mən kor olmuşam, qızım. Kor və kar! Bu barədə düşünəndə dəhşətə gəlirəm.
Sənsə mənim gözlərimi açdın. Sən olmasaydın, mən o miskin
həyatı sürməkdə davam edəcək və yəqin, heç vaxt anlamayacaqdım ki, nə qədər böyük günahlar etmişəm. Sən olmasaydın,
mən indi üzərimdə olan və məni əzən günahlardan qat-qat çox
və ola bilsin, qat-qat ağırlarını törətməkdə davam edəcəkdim.
Mən bu ağır günah yüküylə əbədi dünyada Tanrı qarşısına nə
üzlə çıxacağımı düşünəndə damarlarımda qanım donur, qızım.
O, sənin vasitənlə məni sonrakı günahlardan qorudu, mən buna görə ona və sənə çox minnətdaram. Əminəm ki, Tanrı bu
yolla mənə günahlarımı yumaq üçün imkan verib. Buna görə,
həm də rahatam. Sənsə heç üzülmə və özünü də günahkar sayma. Belə bir qızım olduğuna görə qürur duyuram. Sənə çox acılar yaşatmışam, bu, məni çox üzür. Bundan sonra sənə layiq ata
olmağa çalışacam, inan... - Qəhərini gizlətmək üçün qızının gətirdiyi kitablardan birini götürüb vərəqləməyə başladı.
Atası bərk sınıxmışdı, başındakı ağ tüklərin sayı artmış, alnındakı qırışlar daha da dərinləşmişdi. Özünü anlayandan təlaşsız görmədiyi sifətini ağ, qara, bəzi yerlərdə hətta saralmış
cod tüklər örtmüşdü. Sara göz yaşını çətinliklə saxlaya bilirdi.
Son vaxtlar yadlaşmaqda olduğu bu adam yenidən ona çox
doğmaydı. Lap uşaqlıqda olduğu kimi. Amma üç yaşında onu
güclə "hoş"layıb belinə minəndə, yeddi yaşında boynuna çıxanda, on beş yaşında qucağında oturub başını sinəsinə qoyanda
keçirdiyi o hisslərdən fərqliydi indikilər. Ovaxtkı doğmalıq da146

ha çox bioloji bağlardan qaynaqlanırdı, indiki həm də mənəvi
yaxınlıqdan.
Atası kitabları acgözlüklə bir-bir əlinə alıb vərəqlədikcə gözləri işıqlanırdı.
- Mənə oxumağa çoxlu kitab gətirin, qızım. Kitab həm vaxtı
öldürməyə kömək edir, həm də mənəvi qida verir. İşim, olduğum mühit uzun illər məni bu qidadan məhrum etmişdi... - Danışdıqca tez-tez gülümsəməyə çalışırdı. Amma acılarını təbəssümlə ört-basdır etmək istəyini anlamaq çətin deyildi. - Dünən
Kafkanın “Məhkəmə”sini47 bitirdim. Bir dəfə üzdə olan vəkillərdən birilə söhbətimiz ədəbiyyatdan düşmüşdü. Çox təriflədi
bu əsəri. Dilim dinc durmadı, dedim ki, qəliz yazıb Kafka, heç
nə anlamaq olmur. Kinayə ilə gülüb, çətin siz onu anlayasız dedi. Onda mənə bərk toxunmuşdu ki, bu burnu fırtıqlı uşağın
başındakı tükü qədər kitab oxumuşam, gör mənə nə deyir...
- Öz aramızdı, ata, sən də yaman demisən, haa... - Sara güldü. O da acılarını bu yolla gizlədirdi.
- Hə, qızım, o vəkil, əslində, haqlıydı. Kafkanın “Məhkəmə”də nə demək istədiyini hakim Mehmanın anlaması müşkül
məsələydi. - Gülümsündü. - Həbsxana yaman şeymiş, qızım,
elə anlatdı mənə ki... - Qızının kefini açmaq üçün söhbəti zarafata keçirdi. - Sən bilirsən də, atan cavanlığında roman yazmaq
fikrinə düşmüşdü. Burda vaxtım çox olacaq, bəlkə, gənclik arzumu reallaşdırdım.
- Demə ki sevgidən yazacaqsan, ata, axırı da, ağlamalı. Hind
filmlərində olduğu kimi. Yadındadı, sən bizə danışardın ki,
uşaqlıqda hind filmlərinə baxmağı çox xoşlayırmışsan. Nəydi o
filmin adı, hə, yadıma düşdü, “Sanqam”48. Bir qızı iki dostun
sevdiyi, onlardan birinin o birinə görə sevgisindən imtina etdiyi, sonda özünü öldürdüyü filmi deyirəm. Çox qəmli bir musiqisi də var. Deyirdin ki, o filmə baxandan sonra xeyli müddət
özünə gələ bilməmisən.
- Hə, olub elə şey, qızım. O vaxtlar bizdə hind filmləri çox
dəbdəydi. Kinokluba təzə film gəlməsi xəbəri yayılan kimi, hə147

yət uşaqları yığışıb gedərdik baxmağa. “Sanqam”sa ən çox sevdiyim filmlərdən idi. Raç Kapurun49 pianoda ifa etdiyi mahnının isə vurğunuydum.
- Mən sənin həmin mahnını zümzümə etdiyini eşitmişəm,
ata, - Saranın sifətində xəfif təbəssüm peyda oldu, - hətta
“dost” sözü də yadımda qalıb.
- Hə, qızım, “Dost dost na raha” adlanır mahnı. O qədər qulaq asmışdım ki, sözlərini əzbər bilirdim. Hərdən də zümzümə
etməyim də o illərin nostaljisidi, yəqin. - Bəmdən mahnını zümzümə etməyə başladı:
- Dost dost na raha,
Pyaar pyaar na raha,
Zindagi hamein tera,
Aitbaar na raha,
Aitbaar na raha...
Mahnını zümzüzə etdikcə yumulub-açılan gözlərinin dərinliklərindən boylanan kədərdən Saranın içi göynədi. Kövrəldi,
yenidən uşaq olub qucağına atılmaq, qoynuna qısılmaq istəyi
keçdi içindən.
- Hətta o musiqinin təsiri altında pianoda çalmağı da öyrənmək eşqinə düşmüşdüm, - atası uşaqlığından ayrılmaq istəmirdi, - amma çox tez bəlli oldu ki, məndə bu bacarıq yerli-dibli
yoxmuş. Məktəbdə piano dərnəyi vardı, üç ay ora getdim, “Cücələrim”in50 ancaq bir bəndini çalmağı birtəhər öyrənə bildim.
Bir gün müəllimim mənə dedi ki, “oğul, özünə də əziyyət vermə, pianoya da”. O qaçan qaçdım ordan.
- Hə, biri də yadıma düşdü: “Fillər mənim dostumdur”51, Sara atası ilə onun uşaqlığında qalmaq istəyirdi.
- Eh, qızım, o filmə baxandan sonra isə fil saxlamaq fikrinə
düşmüşdüm, - Mehmanın çöhrəsi yenidən uşaqlandı, - amma
iki otaqlı mənzilimizi o tərəfə, bu tərəfə çox ölçüb-biçəndən
sonra anladım ki, dörd nəfərlik ailəmizin yaşadığı bu mənzil
fillər üçün, yəqin, darısqal olar. Hələ onu demirəm ki, mənzilimiz də kirayə idi.
148

- Ata, inşallah, tezliklə çıxarsan, uşaqlıq arzunu həyata keçirərik, - Sara kədərini boğub gülümsədi, - həyətimizdə yerimiz
boldu, birini yox, lap ikisini də saxlamaq olar.
Mehman güldü.
- Hə, qızım, anan da elə onu deyir, fil qarışıq bizi evimizdən
sürgün edər. - Birdən sifəti ciddiləşdi. - Qızım, söhbət evimizdən düşmüşkən, bayaqdan sənə bir şey demək istəyirəm, amma ürək eləmirəm... - Susub baxışlarını qızının üzünə dikib diqqətlə baxmağa başladı, sanki deyəcəklərinin ona necə təsir edəcəyini təxmin etməyə çalışırdı. Beləcə, bir neçə üzücü saniyə
keçdi. - Mənim günahım üzündən Mustafanın, Bəşirin ailəsi çətin duruma düşüb. Hələ həbsimdən öncə bu barədə çox düşünmüşdüm və gəldiyim qərarı hamınızla müzakirə etmək istəyirdim. Həbsim imkan vermədi. İş elə gətirdi ki, onu burda açıqlamalı oldum. - Bir qədər ara verdi, tərəddüd etdiyi hiss olunurdu. - İcazənizlə evimizi satmaq qərarına gəlmişəm, qızım.
Saranın gözləri bərəldi:
- Evi satmaq?! Niyə, ata?
- Hə, evimizi satmaq. Çünki satmağa qiymətli başqa bir şeyimiz yoxdu. Qiymətləri də öyrənmişəm, yüz-yüz on min dollar
arası qiyməti var.
Mehman Saraya planını açıqladı: evin satışından əldə olunan pula ailə üçün mərkəzdən kənarda iki-üç otaqlı mənzil alınır; qalan pula Mustafanın, Bəşirin ailəsinə yardım edilir; Mustafanın ailəsinin minimum ehtiyaclarını ödəmək üçün müəyyən
məbləğ ayrılır; Bəşirin oğlunun təhsil haqqı, arvadının müalicə
pulu ödənilir, hicab qadağasının qüvvədə olduğu dövrdə evdə
qızına dərs keçmək üçün müəllim tutulur.
- Ötən görüşdə anana demək istədim, amma özündə deyildi
deyə, cürət etmədim. O durumda bunları eşitmək ona çox ağır
olardı. Bəlkə də, eqoistcəsinə səslənir, amma düşündüm ki, sənə bunu etmək daha asan olar. Anana bunu özəl xahişim kimi
çatdır. Məni də bağışlayın ki, sizə bu qədər acılar yaşadıram.
Eşitdikləri Saranı sarsıtmışdı. Amma uşaqlığını keçirdiyi
149

evin satılmasından daha çox, indi onu üzən bu qərarının həbsdə olan adama yaşatdığı ağrı-acılar idi.
- Səninlə qürur duyuram, ata. Bizə görə üzülmə. Daş önəmli
deyil, insanlar önəmlidi. Anama görəsə heç narahat olma, o, səni anlayacaq, əminəm buna.
Mehman qəhərini gizlətmək üçün üzünü yana çevirdi. Bu
vaxt dustaqlardan biri əlində bir vedrə su və əski otağa girdi,
arxası onlara tərəf dayanıb otağın o başındakı pəncərələrin şüşələrini təmizləməyə başladı. Ata gözü ilə onu qızına işarə verib pıçıldadı:
- Bu, çox güman rəisin adamıdı, danışığımıza qulaq asıb ona
ötürmək tapşırığı alıb.
- Hə, ata, yadımdan çıxmışdı az qala, - Sara gülümsəyib başını yellədi, - bu gün mənə vəkil İman Namazlı zəng etmişdi. Telefonumu kimdənsə alıb. Sənin həbsinə qədər mən onu tanımırdam. Amma çox vicdanlı və peşəkar vəkillərdən biri imiş. - Bu
yerdə yenə zarafata keçdi. - Pis çıxmasın, sənin həbsindən sonra xeyli yaxşı adamla tanış olmuşam, haa...
Gülüşdülər.
Onlar söhbətləşdikcə şüşələri təmizləyən dustaq hərdən əlinin hərəkətini yavaşıdır, kənara çəkilib işinin keyfiyyətini yoxlayırmış kimi təmizlədiyi aynalara böyür-başdan baxırdı. Amma əslində, fikrinin onların danışığında olduğunu sezmək çətin
deyildi. Az sonra nəzarətçilərdən biri ona yaxınlaşdı, bir qədər
aralıda dayanıb işinə baxmağa başladı. Hərdən aynanın yaxşı
təmizlənməyən hissələrini göstərib yavaşdan göstərişlər verirdi. Bu dəfə Sara gözünün işarəsilə onu göstərib, xəfifcə gülümsəyib söhbətinə davam elədi.
- İman bəy dedi ki, sənin apardığın bir neçə işdə vəkil olub,
münasibətləriniz çox yaxşı olmasa da, səni məhkəmə sistemində az-çox ədalətli hakimlərdən biri kimi tanıyır. Bəyanatını da
oxuyub. Deyir ki, nəhayət, bu sistemdə də bir ləyaqətli adam
tapıldı. Nə deyim ona? Amma onu da dedi ki, mənim vəkilliyim işinə ziyan gətirə də bilər, ona görə, yox desə, anlayışla
150

qarşılayaram.
- Az-çox ədalət hissi olan hakim kimi... Yaxşı deyib.
Atasının səsində istehza vardı, ünvanının da vəkil olmadığı
aşkardı. Sara ehtiyatsızlıq etdiyini, doğmasını incitdiyini anladı. Dediyini necə malalayacağını düşünürdü ki, görünür, atası
bunu hiss edib tez də mövzunu dəyişdi.
- Ona mənim adımdan təşəkkür et və de ki, razıyam. Sən də
get qızım, gecdi daha...
Bu vaxt nəzarətçi, çox güman, söhbətin yekunlaşdığını zənn
edib şüşələri təmizləyən dustağa işi bitirmək göstərişini verdi
və otağı tərk etdi. Ardınca da dustaq çıxdı.
Onların çıxdığını görcək Mehman ətrafa hiss etdirmədən ovcunda gizlətdiyi kiçik bükülünü qızına ötürdü.
- Qızım, prokurorluğun bəyanatıyla bağlı qısa bir şey yazmışam, imkan olsa, bunu verin getsin mətbuatda. Əvvəlcə ətraflı
bir şey yazmaq istədim, amma özümü də, yanıma gəlib-gedənləri də ciddi yoxlamadan keçirirlər. Özün də bunun şahidi olmusan. Odur ki, üç-dörd cümləlik bir şey yazdım. Elə yerdə
gizlət ki, görməsinlər.
Nəzarətçi görüşün vaxtının bitməsi barədə xəbərdarlıq etdi.
Qalxıb qucaqlaşdılar. Bir-birilərindən ayrıla bilmirdilər. Sara
atasının baxışlarından nəsə demək istədiyini hiss etdi.
- Mənə sözün var, ata? - soruşdu.
- Yox, qızım... - Təbəssümü gözlərindəki kədəri gizlədə bilmirdi. - Hə... qızım, o siçovul yadındadı?
- Nə siçovul, ata? - Sara təəccüblə qaşlarını çatdı.
- Sənin xahişinləmi, yoxsa təkidinləmi deyim, qəfəsdən açıb
buraxdığım. Mən o hadisəni tez-tez xatırlayıram... Adamların
siçovul qədər dəyəri olmayıb gözümüzdə.
- Ata...
- Bağışla, qızım, - ata günahkar-günahkar gülümsündü, - səni də incidirəm, get daha.
Sara çıxış qapısına yaxınlaşanda arxadan səsi gəldi.
- Sara, qızım...
151

Geri döndü, atasının geniş açılmış sifəti işıq dolu təbəssüm
saçırdı.
- Səni sevirəm, qızım!
- Mən də səni, ata!
Kövrəldiyini doğması görməsin deyə, Sara gülümsünə-gülümsünə əlini yellədib çıxışa yönəldi, qapıdan çıxar-çıxmaz göz
yaşlarına sahib ola bilmədi.
***
Evə gələndə çox gec idi. Nihad qonaq otağında bardaş qurub “Barselona” ilə “Real”ın oyununa baxırdı. Bu dəfə tum paketi yanında yox idi.
... Nihadın oxuduğu liseydə futbol oynamayan tək-tük adam
bəlkə tapmaq olardı, amma futbola baxmayan yox idi. Şagirdlər əsasən dörd komandaya azarkeşlik edirdilər: Türkiyə premyer liqasında əzəli rəqiblər olan “Qalatasaray” və “Fənərbaxça”
fanatları və İspaniya çempionatının favoritləri “Barselona” və
“Real-Madrid” pərəstişkarları. Nihad “Fənərbaxça” və “Real”a
azarkeşlik edirdi. Liseydə tez-tez alovlanan qızğın müzakirələrdən birində “Barselona”yla “Qalatasaray” tərəfdarı olan dostu
onu pərt etmək üçün soruşmuşdu ki, nə vaxtsa “Real” və ya
“Fənərbaxça”ya xəyanət edə bilərmi. Nihadın fikirləşmədən
verdiyi “heç vaxt!” - cavabını eşidincə, növbəti “birdən “Real”la “Fənər” Çempionlar Liqasının finalında üz-üzə gəldilər,
onda necə” - sualı ilə rəqib azarkeş ona qurşaqdan aşağı zərbə
endirmişdi. Nihad özündən razı-razı gülümsəyən dostuna bir
xeyli matdım-matdım baxandan sonra sifətində dəhşətli əzab,
əllərini göyə qaldırıb sonralar liseydə dillər əzbəri olan o məşhur nitqi səsləndirmişdi:
“Ya Rəbbim, ey yeri-göyü Yaradan, səndən acizanə bir diləyim var: məni bu zalım dünyada hansı ən ağır sınaqlara çəkirsən çək, bircə Çempionlar Liqasının finalında “Real”-“Fənərbaxça” matçına baxmaq kimi əzabı mənə yaşatma! Amma gü152

nahlarımın əvəzini mənə bu dünyada yaşatmaq qərarına gəlsən, onda, heç olmasa, elə et ki, qapılara nə əsas, nə əlavə vaxtda qol vurulsun. Matçsonrası penaltilərdə isə “Fənər” cəmi bircə penaltini qapıdan keçirə bilməsin. Onu da elə et ki, həmin
top əvvəl sağ, sonra sol dirəyə, ardınca da qapı xəttinin bir neçə
santimetrliyində yerə dəyib geri qayıtsın.”...
Böyüdükcə bu oyuna sevgisi azalmadı. Futbola baxanda tamam başqa adam olurdu. Heç deməzdin ki, bu, son vaxtlar qaradinməz, sözü kəlbətinlə qopardığın həmin o adamdı. Əliniqolunu biçir, gah ahıldayır, gah da ufuldayırdı, gah əllərini əllərinə, gah da dizinə çırpırdı, gah ayağa qalxıb otaqda var-gəl
edir, gah da televizora o qədər yaxınlaşırdı ki, deyərdin bu
dəqiqə girəcək içinə. Sevdiyi komandası qol vuranda isə çığırtısı qonşuda da eşidilirdi...
Bu gün qanı qara idi: matçın birinci hissəsi başa çatmaqdaydı, sevimli komandası 1-0 uduzurdu. Sara atasının salamını
çatdıranda üzü güldü, qalxıb bacısının ardınca mətbəxə keçdi.
Zəhra qabları yuyurdu, gözləri yenə şişmişdi. “Bütün günü
ağlayıb, yəqin”, - Saranın qəlbi sızıldadı. Səsinə şuxluq verməyə çalışdı:
- Atamdan sənə də salam var, anacan. Dedi mənim adımdan
ananı öpərsən. İcazə ver, ərinin göstərişini icra edim, - deyib
yanağından marçıldatdı; şitliyi tutanda ya da anasının könlünü
almaq istəyəndə çox vaxt belə edirdi. Bu dəfə ikinciydi.
- Atan heç vaxt elə söz deməz, - Zəhra qəmli-qəmli cavab
verdi.
- Bıy, niyə demir ki, anacan! O, səni çox istəyir, bunu ki, bilməmiş deyilsən. Sənə bir söz də deyim, amma xətrinə dəyməsin, bu cür olmaz, ana, Allaha acıq gedər. Hər şeyin doğrusunu
o bilir, odur ki, bu günümüzə şükür etmək gərək. Bir də, indi
hər birimiz diqqət mərkəzindəyik. Sənin sözün olmasın, - gülümsündü, - dost var, düşmən var, gərək, özümüzü elə aparaq
ki, düşmən sevinməsin.
Zəhranın sifətində xəfif təbəssüm peyda oldu.
153

- Necədi, atan?
- Yaxşıdı, ana, xeyli söhbətləşdik, zarafatlaşdıq. Hə, onu da
deyim, belə qərara gəldik ki, atam azadlığa çıxan kimi fil alaq,
kişinin uşaqlıq arzusu, nəhayət, gerçəkləşsin.
- Eh, ay qızım, təki çıxsın, fil də alın, dəvə də, hələ istəsəniz
it də saxlayın.
- Ay sağ ol, mənim ağıllı anam. İndi isə o qabları bir kənara
qoy, gəl otur, səninlə vacib bir söhbətim var.
Nihadı da maraq aldı, oturub gözünü bacısının ağzına dikdi.
- Hə yadımdan çıxmamış, sabah “Gündəm” Radiosundan
gələcəklər, evimizdən çəkiliş aparacaqlar, məndən də müsahibə
götürəcəklər. Onların qarşısına gülə-gülə çıxmalıyıq. Verilişə
çox adam baxacaq, bizi kədərli görməsinlər. İndi isə keçim əsas
məsələyə... - Sara fasilə verdi. Özü üçün də ağır idi. - Ana, bilirəm ki, indi söylədiklərimi dinləmək sənə asan olmayacaq.
Amma bunları eşitməlisən və onu da bilməlisən ki, sənin rəyin
və xüsusilə də, dəstəyin atam üçün çox önəmlidi.
- Ay qız, üzmə məni, de görüm axı nə olub? - Zəhra narahat
olmağa başladı.
Sara son gücünü topladı.
- Ana, biz evimizi satmalıyıq.
- Nə, evi satmalıyıq?! - Zəhranın gözləri az qala hədəqəsindən çıxacaqdı.
Nihad dillənməsə də, təəccüb və maraq dolu nəzərləri bacısında idi.
Sara atasıyla olan söhbəti danışdı. Anası başını aşağı salıb
susurdu. Qardaşı isə baxışlarını məchul bir nəqtəyə dikib daşlaşmışdı, hərdən kirpikləri qırpılırdı. Beləcə, bir neçə üzücü dəqiqə keçdi. Sükutu dərindən köks ötürən Zəhra pozdu.
- Nə deyirəm, Allah bilən məsləhətdi, qoy atan deyən olsun.
Sara yerindən qalxdı, yaxınlaşıb anasını qucaqladı. Sonra
qardaşına yaxınlaşdı, əlini çiyninə qoyub gülə-gülə soruşdu:
- Sənin sevimli Ronaldon52 bu gün bir şey edə bilibmi, qardaş, yoxsa ağzını ayırıb Messinin53 qollarına tamaşa edir?
154

Az öncə eşitdiklərinin sarsıntısından hələ də özünə gələ bilməyən Nihadın çöhrəsində kövrək təbəssüm peyda oldu. Sara
onun alnını örtən saçlarını barmaqlarıyla geriyə daramağa başladı.
- Hər şey yaxşı olacaq, qardaş, - çantasını açıb oradan tum
paketini çıxarıb qabağına qoydu. - Sən tum çırtlamayanda Ronaldonun da işi düz getmir.
Son söz ağzından çıxar-çıxmaz, uşaq vaxtlarında olduğu kimi, əlinin qəfil hərəkəti ilə qardaşının saçını dağıtdı.
Gülüşdülər. Nihad bacısını qucaqlayıb, paketi də götürüb
futbolunun ardınca getdi. Heç on dəqiqə keçmədi ki, qışqırığından az qalaydı ev silkələnsin: Ronaldo qol vurmuşdu...
Ertəsi gün əksər qəzetlər Mehman Səfərlinin kiçik yazısını
günün əsas xəbəri kimi tirajladılar.
“Prokurorluğun mənə qarşı irəli sürdüyü rüşvət ittihamını
rədd edirəm. Mən hakim işlədiyim dönəmdə heç vaxt heç kimdən rüşvət almamışam. Mənə qarşı qaldırılan cinayət işini isə
sifarişli sayıram və onu hüquq, qanunçuluq, ədalət mühakiməsinə baxışımdakı dəyişiklikdən sonra verdiyim açıqlamaya və
istefa qərarına korşalmış və avtoritar təfəkkürün isterik reaksiyası kimi qəbul edirəm. Mən məhz indi doğru yolda olduğumu
anlayıram, bu, mənə güc verir və nə cinayət təqibi, nə də hər
hansı digər təhdidlər məni bu yoldan çəkindirə bilər.”
***
Ölkədə həbslər dalğası davam edirdi. Növbə dövlət qurumlarına adlamışdı. Qısa zamanda iki mühüm nazirliyin otuzdan
çox yüksək ranqlı məmuru həbsə etmişdi. Onlar korrupsiyada,
külli miqdarda dövlət əmlakını mənimsəməkdə və digər ağır
cinayətlərdə ittiham olunurdular. Tutulanlardan biri də Nihadın qrup yoldaşı Gülayın həmin qurumlardan birində yüksək
vəzifə tutan atası Camal Səmədli idi. Qız bir həftədən çox idi
dərsə də gəlmirdi.
Gülay ailənin tək qızıydı. Çox vaxt dərsə atasının xidməti
155

maşınında, hərdən də özünün qırmızı rəngli “Porşe”sini sürüb
gəlirdi. Qrupda vəzifəli övladları az deyildi. Hamısı da dərsə
ya bahalı şəxsi avtomobilində ya da xidməti maşında gəlirdi.
Çoxu da qiyməti pulla ya da tapşırıqla alırdı. Amma Gülay onlardan fərqli olaraq, öz gücünə oxuyurdu, üstəlik, dərs əlaçısıydı, universitetdə ən yaxşılardan biri sayılırdı. Atasının vəzifəsini və hakim dairələrə yaxınlığını bəziləri kimi qaba formada
gözə soxmasa da, sıradan bir ailə olmadıqlarını da gizlətmirdi.
Universitet rəhbərliyi, müəllimlər həm atasına, həm də özünün
savadına, çalışqanlığına görə ona xüsusi hörmətlə yanaşırdılar.
Hakim partiyanın gənclər təşkilatının fəallarındandı. Universitetdə keçirilən tədbirlərin əksəriyyətində nümunəvi tələbə kimi
yuxarı başda əyləşdirilir, hansısa mühüm qonaq gələndə çox
vaxt onu qabağa verirdilər. Yaxşı natiqliyi vardı, həm də universitetin ən gözəl qızlarından sayılırdı. Ondan ötrü ürəyi gedənlər az deyildi, amma hələ ki, kimsəni yaxın buraxmırdı.
Gülay qrupa ötən il köçürmə yolu ilə başqa universitetdən
gəlmişdi. Az keçmiş, Nihad ona biganə olmadığının fərqində
idi; tez-tez barəsində düşünürdü, onunla danışanda həyəcanlanırdı, dərsə gəlməyəndə darıxırdı... Son vaxtlar qızın da gizli
baxışlarını üzərində hiss etməyə başlamışdı. Amma həm də ağlının səsi deyirdi ki, “səninki onunla tutmaz, Nihad, fərqli
adamlarsız siz”. Sonradan baş verənlər bu şübhələrin əsassız
olmadığını göstərdi.
Atasının həbsindən sonra universitetdə çoxları Nihaddan
yan gəzməyə başladı. Əvvəlki zarafatlar, mehribançılıq, bir-birilərinin evinə gediş-gəliş aradan qalxmışdı. Hər dəfə əllərinə
fürsət düşən kimi “atan necədir”, "məndən atana salam de", deyə zəhləsini tökən müəllimlər də indi görməzlikdən gəlirdilər. Atası siyasi məhbus elan ediləndən sonra isə soyuqluq daha da artdı. Müsahibələrinin birində “siyasi məhbus damğası
rüşvətlə tutulmuş hakim damğasından daha ağırmış”, - deyəndə bacısı tamamilə haqlıydı.
Atası həbs olunanda Gülay ona ilk zəng açanlardandı. Baş
156

verənlərin bir yanlışlıq olduğunu, atasının tezliklə azadlığa çıxacağına əmin olduğunu söyləyib ürək-dirək verdi. Həbsdən
sonra Nihadın dərsə getmədiyi dövrdə də tez-tez zəng edib
hal-əhval tuturdu. Amma nüfuzlu beynəlxalq təşkilatlardan birinin ölkədəki siyasi məhbus problemilə bağlı sərt tənqidi hesabatı çıxan günün səhəri qız hamının yanında həmin təşkilatı ermənipərəst adlandırdı:
"Bu ermənipərəst təşkilatlar hər fürsətdən yararlanıb ölkəmizə qara yaxırlar. Siyasi məhbus nə olan şeydi? Necə olur ki,
Avropada hansısa hakimi rüşvət üstündə tutanda cinayətkar
olur, bizdə tutanda siyasi məhbus?!"
Eşitdikləri Nihadı çox ağrıtmışdı. Qızın bunları qəsdən, onu
incitmək üçün söylədiyini düşünmürdü, səmimi olaraq bu fikirdə idi. Ona daha çox ağır gələn də bu idi. Həmin vaxtdan
münasibətləri soyumağa başladı. İndi özünün də atası həbs
olunmuşdu, özü də taleyin ironiyasına bir bax, elə rüşvət üstə.
Nihad hər dəfə dərs otağına yaxınlaşanda özündən asılı
olmadan həyəcan onu basır, içəri girəndə isə ilk baxdığı yer ön
cərgədəki pəncərənin yanındakı parta olurdu. Və hər dəfə oranı
boş görəndə məyus olurdu. Otağa ayaq basıb Gülayı yerində
görüncə ürəyi atlandı. Ümumi salam verib orta cərgədəki partasında yerini tutdu. Müəllim dərsə gecikirdi, qrup məmnun
görünürdü; hər zaman ələ düşən fürsət deyildi bu.
Gözücü o tərəfə baxdı. Dil-dil ötən, üzündən təbəssüm, gülüş əskik olmayan qızdan əsər-əlamət yox idi. İlk dəfəydi, onu
makiyajsız görürdü, gözləri də, çox güman, ağlamaqdan şişmişdi. Yox, o, Gülayın başına gələnlərə sevinmirdi. Əksinə.
Özü vaxtilə bu acılardan keçmişdi deyə, pəncərədən vuran günün altında büzüşüb oturmuş o qızın indi içində hansı təlatümləri yaşadığını təxmin edirdi və ürəkdən acıyırdı ona.
O tərəfə baxmamağa çalışırdı, amma fikri yanındaydı. Beləcə, üzücü bir neçə dəqiqə keçdi. Qız necə büzüşüb oturmuşdusa, eləcə də quruyub qalmışdı. Dözmədi, qalxıb ona tərəf getdi,
önündə dayandı. Cəsarətini toplayıb astadan adını çağırdı. Qız
157

yavaşca başını qaldırdı, buz kimi baxışları ona dikildi.
İçindən qəribə bir titrəyiş keçdi.
- Yaxşısan, Gülay? - Səsi ürkək çıxdı.
Qızın gözündən iri bir damla yanağına axdı. Yenidən başı
endi.
Sakitcə dönüb partasına tərəf getdi, bir neçə addım atmışdı
ki, fikrini dəyişdi. Binanın çıxışında Səməddən zəng gəldi, çəkinə-çəkinə sabah Meydanda final döyüşünü xatırlatdı. “Mən nə
hayda, bu nə hayda”, - düşünüb əvvəl yox demək istədi; imtina
etsəydi, dostu onu başa düşərdi. Amma qəlbini qırmaq da
istəmirdi, Səməd ən ağır dövrdə tez-tez onlara baş çəkir,
bacardığı qədər dəstək olurdu. “Həm də, bəlkə, bir az fikrim
dağıldı”, - düşünüb razılıq verdi.
***
Cəngavər heykəlinin yanı tünlük idi. Bir neçə yerdə quraşdırılmış iri səsgücləndiricilərdən ətrafa yayılan musiqidən ağız
deyəni qulaq eşitmirdi.
Razılaşdıqları kimi, heykəlin yanında Nihadı gözləyən Səməd uzaqdan onu görcək əl elədi.
- Mən hələ belə bir şey görməmişəm, Nihad, - o qədər həyəcanlıydı ki, dostuyla salamlaşmaq belə yadından çıxdı, - bilirsən, nə qədər adam bilet axtarır?! Heç əldə də yoxdu! Yanımda
birisi vardı, on manatlıq bileti yalvar-yaxarla üçqat qiymətə bir
uşaqdan aldı.
- O da elə sən ağılda imiş, - Nihad gülümsəyərək şəhadət
barma-ğını gicgahına dirəyib yerində oynatdı.
İçəri girəndə Səmədin tanışlarından biri onu kənara çəkib əlqolunu ölçə-ölçə nəyisə başa saldı və hərəsinə bir şar və bir kiçik bayraq verdi.
Səməd haqlıydı, Meydanda iynə atsaydın yerə düşməzdi.
Bütün yerlər dolmuşdu, hələ ayaq üstə duranlar da vardı. Birtəhər yerlərini tapıb əyləşdilər. Oturacaqları mer üçün düzəldilmiş lojanın yanındakı seksiyada idi. Səməd fəxrlə həmin yerləri
158

tanışlıqla aldığını söyləmişdi. O, oturandan gözünü merdən
çəkmirdi, arada dostunun qolunu yavaşca da dartdı.
- Bir ora bax. O boyda adam durub xoruz döyüşünə baxmağa gəlib, necə də sadə adammış! Başqası olsaydı, özünü dartıb
dağın başına qoyardı. Əsl xalq adamıdı, mən seçkidə ona səs
verəcəm, sənə də məsləhət bilirəm, dost.
Fikri başqa yerdə olan Nihad o tərəfə baxmadan:
- Məsləhətini özünə saxla, səndən fərqli olaraq, mən xoruzlarla yox, adamlarla maraqlanan namizədə səs verəcəm! - deyib
acıqla qolunu dartıb əlindən çıxardı.
Kərim merin gəlişinə xüsusi hazırlaşmışdı. Meydanın ən
hündür yerində mer və onunla gələn mötəbər qonaqlar üçün
bahalı kreslolar yerləşdirilən xüsusi loja düzəltdirmişdi. Meydanda əsl bayram əhval-ruhiyyəsi yaratmaq və lazım gələndə
onu yönləndirmək üçün iki yüz nəfərlik mobil qrup yaradıb
üzvlərini bütün seksiyalar üzrə paylamışdı. İki yüz ədəd böyük, dörd min kiçik bayraq və üç min də rənbərəng şarlar sifariş vermişdi. Böyük bayraqlar mobil qrupun üzvləri arasında
seksiyalara uyğun bölünmüşdü. Qrup üzvləri girişdə kiçik bayraqları və şarları tanış-bilişləri arasında paylayır və onları təlimatlandırırdılar.
Saat altıdan yeddiyə qədər tədbirin qeyri-rəsmi hissəsi idi.
Kərimin açılış nitqinin ardınca merə söz veriləcək, sonra bədii
hissə başlayacaqdı. Merə söz verilməsi, çıxışın gedişi və sonu
gurultulu alqışlarla müşaiyət olunmalıydı.
Meydanın mərkəzində bir neçə yerdən qurğuların köməyilə
yerə bərkidilmiş, xüsusi qazla doldurulmuş, hündürlüyü doqquz metr olan al qırmızı şar yerləşdirilmişdi. Şarın üzərinə ayaq
üstə dayanmış, qanadlarıyla havanı yaran pəhləvan cüssəli üç
yaraşıqlı və gülərüz gənc xoruzun şəkli çəkilmiş, altında da
"Dünyanın ən azad və xoşbəxt ölkəsinin bəxtəvər sakinləri!" sözləri yazılmışdı. Tədbirin qeyri-rəsmi hissəsi bitən kimi,
bəxtəvərlər minlərlə rəngbərəng şarların əhatəsində səmaya
qalxmalı və bu proses atəşfəşanlıqla müşaiyət olunmalı idi.
159

Axşam altı tamamda Kərim mikrofona yaxınlaşdı. Hamını
salamladı, şəhər merini isə xüsusi ehtiramla salamladı. Onun
adını çəkən kimi, Meydanı alqış səsləri bürüdü, kiçik və böyük
bayraqlar havada yengər vurdular.
Mobil qrup yaxşı işləyirdi.
Mer yerindən qalxıb sağ əlilə Meydanı salamladı. Meydan
ayaq üstə və sürəkli alqışlarla reaksiya verdi. Bu mənzərədən
riqqətə gələn Səməd ayağa qalxıb əllərini bir-birinə bərkdən
şappıldada-şappıldada meri alqışlayanlara qoşuldu, sifətindən
də xoşbəxtlik yağırdı. Nihad aşağıdan yuxarı dostunu tərs-tərs
süzüb şalvarının ətəyindən dartdı.
- Otur, ə, qatığ!
- Əl çalmaq da olmazmış... - Pərt olmuş Səməd yerinə əyləşib burnunun altında donquldandı.
Nihad başını buladı.
- Sən lap biabırçılıqsanmış ki!
Mer əyləşdi, Kərim əlilə “sakitləşin” işarəsi verdi. Meydan
kiridi. Sifətindən məmnunluq yağan Kərim şəhər meriyasının
xeyir-duası və mənəvi dəstəyilə aparılan abadlıq işlərindən danışdı, sonra təntənəli şəkildə sözü merə verdi.
Mer alqış sədaları altında yerindən qalxıb Meydanın mərkəzinə tərəf yön aldı. Görüşüb qucaqlaşdıqdan sonra Kərim mikrofonu ona ötürdü.
- Əziz həmvətənlərim. Bu gün, şəhərimiz üçün çox əlamətdar bir gündür və belə bir gündə, burada, bu Meydanda olmaqdan şərəf duyuram və bu imkanı mənə yaratdığına görə Kərim
müəllimə minnətdaram...
Meydan alqışlara qərq oldu. Mer razılıqla Meydanı süzdü.
- Xoruz döyüşləri əsrlərdən keçərək bu günümüzə gəlib çıxıb. O, şərəfli tariximizin bir hissəsi kimi qorunmalı, gələcək
nəsillərə ötürülməlidir. Mən bu ənənələrin yaşaması üçün səy
göstərən insanlara həm öz, həm də meriyamız adından təşəkkür edirəm və bundan sonra da onlara hər cür dəstək göstərəcəyimizi buradan rəsmi şəkildə bəyan edirəm...
160

Yenidən alqışlar qopdu.
- Bu yarışlar ölkəmizdə idmanın inkişafına böyük töhfə verməklə yanaşı, xoruzçuluğun inkişafını da stimullaşdıracaq.
Əminəm, vaxt gələcək, bu döyüş növü də olimpiya oyunlarının
proqramına daxil ediləcək. Biz o günə hazır olmalıyıq, cins xoruzlar yetişdirməliyik. Niyə yapon xoruzları dünyada məşhur
olduğu kimi, bizim xoruzlar da elə ad çıxarmasın?! Mən bu gün
yarışa çıxarılan xoruzlarımızla yaxından tanış oldum. Qəlbim
qürurla doldu. Amma onu da gizlətmirəm ki, bir məsələ bir
mer kimi məni bərk narahat edir. Niyə biz öz xoruzlarımıza
“Sprinter”, “Basak” kimi yabançı adlar veririk, niyə onları milli
adlarımızla çağırmırıq?! Bizim görün nə qədər gözəl adlarımız
var. Niyə öz xoruzlarımızı dünyaya “Koroğlu”, “Tərlan”, “Şimşək” kimi adlarla tanıtmayaq ki, sabah mənfur qonşularımız
dolmamıza, “Sarı gəlin”imizə54 sahib çıxmaq iddiasında olduqları kimi, xoruzlarımızı da öz adlarına çıxsınlar?! Bu, həm də
xoruzlarımızın milli ruhda tərbiyəsinə müsbət təsir edərdi.
Mən hər iki qladiatora uğurlar arzulayıram, qoy ən güclü olan
qalib gəlsin!
Meydanı yenə alqış səsi bürüdü, havada böyüklü-kiçikli
minlərlə bayraq dalğalanmağa başladı.
Kərim merə təkrar-təkrar təşəkkür etdikdən sonra mikrofonu aparıcıya - dikdaban ayaqqabılı gənc xanıma ötürdü. Xanım
nazlı-işvəli səsilə bədii hissənin başlandığını elan etdi. Alqışlar
yenidən Meydanı ağuşuna aldı. Aparıcının gənc və gözəl xanım olması on min kişini cuşa gətirmişdi.
Hava qaralırdı, gur projektorlar Meydanı işığa qərq etdi.
Bədii hissə tanınmış müğənni Səmranın çıxışıyla başladı.
Aparıcı onun adını təmtaraqlı şəkildə elan edəndə Meydanı yenidən alqış sədaları bürüdü. Səmra Meydanı və meri salamladı,
tamaşaçılara öpücük göndərəndə stadiondan müdhiş bir uğultu keçdi. Müğənni Meydanı onunla birgə Xoruz marşını ifa etməyə səslədi. On min kişi Səmraya qoşuldu.
Meydan oxuyurdu.
161

Səmranı yola salandan sonra aparıcı bu dəfə bəh-bəhlə ölkənın tanınmış meyxana ustaları Saraylı Əlibala ilə Məştağalı Vəlini Meydana dəvət etdi. Onlar öncə meri, sonra Meydanı salamladılar. Aparıcı ustadları “Xoruz deyil, qazsan sən, el-obaya
pazsan sən” qafiyəsi ətrafında bacarıqlarını nümayiş etdirməyə
səslədi. Sonra üzünü Meydana tutub hamıdan çox mühüm bir
xahişlə bağlı diqqətlə ona qulaq asmağı xahiş etdi. Meydana
qulaqbatırıcı sükut çökdü. “Hər kəs hazır olsun, mən “üç” deyəndə, hamımız bir nəfər kimi ustadlara dəstək olaq!” - Bir neçə saniyə fasilə verib, ardınca uzada-uzada, səsinə işvə qatıb
saymağa başladı: bir... iki... üç!
Meydan çırtıq55 çalırdı.
Ustadlardan öncə Saraylı Əlibala qafiyə tutdu.
- Adını xoruz qoymusan, amma əsl fərəsən,
Çox nazlanma ay gözəl, yoxsa gözə gələrsən,
Sənin kimi rəqibi vurub yerə sərəsən,
Pipiyini qoparıb, ora xiyar əkəsən,
Xoruz deyil qazsan sən, el-obaya pazsan sən...
Meydandan gülüş səsləri, Əlibalanın ünvanına alqışlar qopdu. Növbə Mərdəkanlı Vəlinin idi.
- Xoruz olub neyləmisən, alə sən,
Dalın yekə, özün yaman incəsən,
Bu Vəlinin sözlərindən küsmə sən,
Canı yanmış, nə yeməli tikəsən,
Xoruz deyil, qazsan sən, el-obaya pazsan sən...
Meydan bu dəfə “Afərin!”, “Bir daha!” sədaları ilə Vəliyə
dəstək verdi.
Təxminən iyirmi dəqiqəyə yaxın deyişən meyxanaçılar gurultulu alqışlarla yola salındılar.
Meydan məmnun idi.
Aparıcı xanım Meydana “Cücələrim” uşaq ansamblını dəvət
etdi. Yeddi-səkkiz yaşında iyirmiyə yaxın uşaq ağappaq cücə
geyimində rəqs edə-edə, Meydanın səngiməyən alqışları altında “Cücələrim” mahnısını ifa etdilər. Mahnının sonunda cücə162

lər Meydanın mərkəzindəki şarın ətrafında dairə vurub yerə
oturdular və kiçik qanadlarını yelləməyə başladılar. Meydan
sürəkli alqışlara qərq oldu.
Bu zaman gözlənilməz hadisə baş verdi: gur işıqlı projektorların hamısı birdən söndü, Meydan zülmətə qərq oldu. Fit, qışqırıq səsləri bir-birinə qarışdı. Amma çox az keçmiş işıqlar yenidən alışdı və... Meydan heyrət içində donub qaldı. Körpə, məsum sifətli cücələr iri cüssəli, sifətlərindən qan yağan al qırmızı
rəngli xoruzlara çevrilmişdilər. Bunlar xoruz paltarı geymiş
iyirmi-iyirmi beş yaşlı gənclər idilər. Hər biri qanadlarında çox
sayda rəngbərəng şarlar tutmuşdu. Ayağa qalxıb qanadlarını
bir-birilərinə çırpdıqca havada oynayan şarlar Meydanı yenidən riqqətə gətirdi.
Meydan xoşbəxt idi.
Bu an mərkəzdəki böyük şarı yerə pərçimləyən ipləri kəsdilər və o, tədricən havaya qalxmağa başladı. Bir qədər sürət götürən kimi gənc xoruzlar yenidən qanadlarını bir-birinə çırpıb
əllərindəki şarları havaya buraxdılar. Ardınca minlərlə kiçik şar
da səmaya qalxınca hər tərəfdən atılan fişənglər göyün üzünü
al-əlvan rənglərə boyadı.
Meydan bayram edirdi.
Aparıcı xanım bədii hissənin başa çatdığını elan edib qladiatorların Meydana gətirilməsini xahiş etdi. “Qladiator” sözünü
xüsusi vurğuyla, uzada-uzada tələffüz etməsi Meydanı yenidən
cuşa gətirdi.
Ağ köynəkli, qırmızı qalstuklu iki gənc başları üzərinə qaldırdıqları Sprinterlə Basakı şeypur sədaları altında Meydana
gətirdilər. Onlar rinqə doğru irəliləyərək, əllərini gah sağa, gah
da sola, gah aşağı, gah da yuxarı hərəkət etdirdikcə xoruzlar da
qanadlarını bir-birilərinə çırpırdılar. Gənclər rinqə çatar-çatmaz
qəzəbdənmi, həyəcandanmı, yoxsa o tərəfə-bu tərəfə hərəkət
etdikcə çalxalanmanın təsirindənmi Basakın arxadan ifraz etdiyi çəhrayı maye kütləsi onu tutan oğlanın sifətinə, başına, ağ
köynəyinin arxa hissəsinə töküldü. Meydanı qışqırıq, fit, gülüş
163

səsləri bürüdü. Gənc özünü itirdi, bilmədi ki, durduğu kimi
qalsın, yoxsa xoruzu əlindən atıb sir-sifətini təmizləsin. Bu vaxt
yaxınlıqda dayanmış aparıcı xanım cəld yaxınlaşıb Basakı ondan alıb gülümsəyərək başı üzərinə qaldırınca Meydan yenidən uğuldadı.
Elə bu vaxt Xoruz himni səsləndirildi. Meydan bir nəfər kimi ayağa qalxıb oxumağa başladı. Himn səslənəndə Sprinter
bir, Basaksa iki dəfə banladı.
Meydanın ortasında dörkünc, hər tərəfdən kanatla bərkidilmiş, boks meydançasına oxşar yer düzəldilmişdi. Həmin sahəyə tünd qara rəngli rezin döşəklər sərilmişdi. Əksəriyyəti televiziyaları təmsil edən çox sayda operator əllərində kamera hazır vəziyyətdə dayanmışdılar.
Nəhayət, qonq çalındı, qara pencək, ağ şalvar geymiş hakim
işarə verən kimi, Sprinterlə Basakı rinqə buraxdılar. Xoruzların
ayağı yerə dəyən kimi bir-birilərinə tərəf şığıdılar. Basak daha
aqressiv görünürdü. Görünür, televiziya verilişində Sprinterin
ədəbsiz davranışı hələ də yadından çıxmamışdı, rəqibinin dərsini vermək üçün alışıb-yanırdı. Basakın ayaqlarıyla endirdiyi
zərbədən Sprinter səndələdi, amma çətinliklə də olsa, tarazlığını qoruya bildi.
Xoruzlar başlarını qabağa uzadıb üz-üzə, göz-gözə dayandılar. Bu dəfə Sprinter təşəbbüsü ələ almağa çalışdı, ilk həmləsini
etdi, tullanıb Basakın başına zərbə endirdi. Zərbə qüvvətli alınmışdı, rəqibinin pipiyindən qan axmağa başladı. Qanı görən
Basak daha da qəzəbləndi, ona elə bil ikinci güc gəldi. Arxaya
çəkilib qaça-qaça sürət yığdı, Sprinterə çatanda ayaqlarını qoşalayıb rəqibinin sinəsinə zərbə endirdi. Zərbə o qədər qüvvətli
alındı ki, Sprinteri bir metr geriyə atdı. Basak uğurlu eniş edib,
rəqibinin dirçəlməsinə imkan verməyərək sürətlə üstünə şığıdı
və çatan kimi pipiyindən yapışıb dartmağa başladı. Sprinter pipiyini onun dimdiyindən qurtarmaq üçün bir neçə dəqiqə
uğursuz cəhd göstərdi. Basak kəlbətin kimi tutduğundan möhkəm yapışmışdı. Rəqibi çırpınıb birtəhər onun dimdiyindən xi164

las ola bildi və tez də döyüş vəziyyətinə qayıtdı. Yenidən üzüzə durdular, kəşfiyyat xarakterli hərəkətlər etməyə başladılar.
Meydan uğuldayırdı.
“Basak, gözünü çıxar!”, “Sprinter, başını üz!” kimi qışqırıqlar gəlirdi. Basakın dəstəyi daha güclü idi. Sprinterin verilişdə
özünü centlmen kimi aparmaması, qeyri-etik davranışı nüfuzuna xeyli zərər vurmuşdu. Meydanı “Basak, Basak!” sədaları bürüdü. Basak fanatlarının bu dəstəyindən güc alırmış kimi,
Sprinterin üzərinə tullanıb dimdiyilə sol gözünü nişan aldı.
Rəqibin üzünü qan aldı, göz pırtlayıb yuvasından çıxmışdı.
Sprinter artıq sol tərəfini görmürdü. Bunu hiss edən Basak
rəqibinin o tərəfinə keçib növbəti həmləsini etdi. Bu dəfə Sprinterin yekə saqqalı onun dimdiyinə keçdi. Basak saqqaldan
möhkəm yapışıb var gücüylə dartmağa başladı. Bir gözü kor olmuş Sprinter müvazinətini itirib yerə sərildi. Basak ona dirçəlməyə imkan verməyib yerlə sürüməyə başladı. Sprinter çabaladıqca saqqalı bir neçə yerə parçalandı, bunun hesabına Basakın
dimdiyindən qurtula bildi. Hamı bir gözü kor, pipiyi dəlik-deşik, saqqalı parça-parça olmuş Sprinterin qaçmağa üz tutacağını gözləyirdi. Amma o qaçmadı, gözünü qan almış rəqibinin
qarşısında əsl qladiator kimi ləyaqətlə dayanmışdı.
Basakın növbəti hücumu bu dəfə Sprinterə sağ gözü hesabına başa gəldi. Yarım saat öncə guruldayan Meydanda indi milçək uçsaydı, səsi eşidilərdi. Sprinter yenə qaçmadı, kor gözlərilə yenidən döyüş vəziyyətinə gəldi. Basak lovğa-lovğa onun ətrafında fırlanır, həlledici zərbəyə hazırlaşırdı. Bu anda heç kimin, yəqin ki, heç Basakın da gözləmədiyi halda, rəqibi ona tərəf şığıdı, amma görmədiyi üçün həmləsi boşa çıxdı. Sprinter
bir an dayandı, diqqətini cəmləyib rəqibinin yerini ayırd etməyə çalışdı. Basak bunu hiss edirmiş kimi, asta addımlarla gəlib
onun bir neçə metrliyində, düz qarşısında dayandı və lovğalovğa qanadlarını bir-birinə çırpdı. Sprinter buna bəndmiş kimi, səs gələn tərəfə şığıdı. Basak da elə bunu gözləyirmiş kimi,
hündürə tullanıb güclü ayaq zərbəsilə rəqibini geri tulladı,
165

qalxmağa imkan verməyib üstünə atıldı, dimdiyilə başına qüvvətli zərbələr endirməyə başladı. Hakim özünü yetirib Basakı
araladı və döyüşü saxladı.
Meydan alqışlara qərq oldu. Amma bu dəfəki alqışlar Basakdan daha çox, onun ləyaqətlə yenilmiş rəqibinin ünvanına idi.
Yeni qaydalara görə, məğlub döyüşçünün taleyini Meydan
həll etməliydi. Kərim hər dəfə yeni-yeni ideyalarla zənginləşdirdiyi döyüş qaydalarına bu yeniliyi gətirəndə düşünməzdi ki,
tamaşaçıların bu qədər xoşuna gələ bilər. Qalibin adı elan edildikdən sonra basılmış döyüşçünün taleyini həll etmək üçün
Meydana bir sualla müraciət olunurdu: Həyat yoxsa Ölüm?
Həyat tərəfdarları baş barmağı yuxarı qaldırmaqla, ölüm tərəfdarları isə aşağı endirməklə səs verirdilər. Ölüm tərəfdarları üstün gəldikdə məğlub döyüşçünün başı bədənindən ayrılırdı.
Mərasimin bu hissəsində məşhur filmlərdəki qladiator döyüşlərindən uyğun səhnələrin yer aldığı parçalar nümayiş etdirilirdi.
Bütün bu proses ekzotik olmaqla yanaşı, Meydandakı ekstazı
daha da artırırdı. Tamaşaçılar özlərini Qədim Romada, Kolizeydə hiss edirdilər.
Meydan coşqulu idi.
Aparıcı Meydana müraciət etdi:
- Əziz həmvətənlərim, bu gün bu Meydanda möhtəşəm bir
döyüş oldu. Bu əsl qladiatorların döyüşüydü. Hər iki döyüşçü
bir-birilərinə layiq idi, amma Basak daha güclüydü və bu qələbəni haqq etdi. İndi biz məğlub qladiatorun taleyini həll etməliyik. Döyüşün qaydalarına görə, bunu tamaşaçılar etməlidirlər.
Biz ya baş barmağımızı aşağı endirib ona ölüm, ya da yuxarı
qaldırıb həyat bəxş edə bilərik.
Bu an "mer, mer" sədaları eşidilməyə başladı. Bunlar Kərimin mobil qrupunun üzvləriydi. Görünür, bu da əvvəlcədən
planlaşdırılmışdı. Aparıcı xanım Meydana üz tutdu:
- Siz bu qərarın çox dəyərli merimizə həvalə edilməsini istəyirsiniz?
Mobil qrup "mer, mer" qışqırmaqda davam edirdi, amma bu
166

dəfə Meydanın dəstəyi əvvəlki kimi deyildi. Aparıcı pərtliyini
gizlədib üzünü lojaya tutdu:
- Çox dəyərli merimiz, hamımız bir daha əmin olduq ki, xalqın sizə sevgisi və etibarı sonsuzdur. Sprinterin taleyi sizin əlinizdədir!
Mer ayağa qalxdı. Meydana nəzər saldı. Ölüm tələb edənlərlə həyat tərəfdarlarının qışqırtısı bir-birinə qarışmışdı. Ovcu
aşağı vəziyyətdə, barmaqları isə yumulu, əlini aramla yuxarı
qaldırdı və qabağa uzatdı. Əl təxminən bir dəqiqəyə yaxın bu
vəziyyətdə qaldı. Meydan sükuta qərq oldu. Hamı həyəcan
içində donub qalmışdı, sanki bu an onların həyatında həlledici
rol oynayacaq mühüm bir qərar veriləcəkdi. Mer xeyli tərəddüddən sonra baş barmağını aşağı saldı.
Meydandan narazı uğultu keçdi. Əvvəlcə adda-budda “həyat, həyat” çağırışları səslənməyə və getdikcə güclənməyə başladı. Bunlar Kərimin mobil qrupunun üzvləri deyildilər. Az
sonra çoxluq Sprinterə həyat tələb edirdi. Amma mer qərarında
təkidliydi: yenilmiş qladiator öldürülməliydi.
Qaydalara görə, bunu qalib xoruzun sahibi etməliydi. Kənd
müəllimi Sprinterə yaxınlaşdı. Meydanın narazı uğultusu isə
güclənməkdə idi. Bir neçə saniyədən sonra müəllim bir əlində
Basakı, o biri əlində Sprinterin kəlləsinin keçirildiyi nizəni qalibanə görkəmdə öz başı üzərinə qaldırdı. Meydana sükut çökdü. Və birdən bu qulaqbatırıcı səssizliyin içindən hansısa tribunadan "İstefa" çığırtısı eşidildi. Meydan sanki yuxudan ayıldı
və bir neçə saniyədən sonra "İstefa" hayqırırdı.
Meydan qəzəbliydi.
Kərim lojada əyləşmişdi. Tələsik oradan enib aparıcı xanıma
yaxınlaşdı və qulağına nəsə dedi. O da mikrofonu götürüb
nazlı-qəmzəli səsiylə Meydanı sakitliyə çağırdı. Amma cəmi bir
neçə dəqiqə öncə bir sözünə minlərlə adamın başından keçməyə hazır olduğu gözəlçənin səsi qəzəb püskürən Meydanın dəli
nəriltisi içində eşidilməz oldu.
Meydan çalxalanırdı.
167

Üzüyola, idarə olunan Meydan artıq nəzarətdən çıxmışdı.
Kərimin bayraqları ayaqlar altına atılmış, onların yerinə yuxarı
qaldırılmış və yumruğa çevrilmiş əllər havada yellənirdi. Mer
narazı halda ayağa qalxdı, Meydanı həqarətlə süzüb lojanı tərk
etdi. Yanındakılar da onun ardınca çıxışa yollandılar. Aparıcı
xanım tələsik tədbirin başa çatdığını elan etsə də, “İstefa” hayqırtısı kəsmək bilmirdi.
Meydan aşıb-daşırdı...
Səhəri gün ölkə qəzetlərinin əksəriyyəti “Xoruz döyüşü
“İstefa” sədaları ilə sona yetdi”, “Xoruz meydanında “İstefa”
hayqırtısı” kimi başlıqlar altında gedən yazıları manşetə çıxardılar.
İki gün sonra isə iyirmiyə yaxın buldozer bir saatın içində
Xoruz meydanının daşını daş üstə qoymadı. Hadisənin üçüncü
günü Kərim həbs olundu və ona qarşı ictimai asayişin pozulması, heyvanlarla pis rəftar maddələrilə cinayət işi qaldırıldı.
İstintaq orqanı son beş ildə döyüşlərdə qətlə yetirilən on doqquz xoruzun sahibini zərərçəkmiş kimi işə cəlb etdi. Həmin
şəxslər Kərimə qarşı mənəvi ziyana görə yüz doxsan min manatlıq iddia qaldırdılar. Onun bütün əmlakına həbs qoyuldu.
Əlliyə yaxın xoruz sahibi prokurorluğa çağırılıb dindirildi, həmin xoruzların üzərinə də iş üçün önəmi olan maddi sübut kimi həbs qoyuldu. İstintaq dövründə onların kəsilməsinin, satılmasının, ölkədən çıxarılmasının qadağan olunması barədə sahiblərinə xəbərdarlıq edildi.
Bəzi siyasi partiyalar, qeyri-hökumət təşkilatları Xoruz meydanının sahibinin dərhal siyasi məhbus kimi tanınması barədə
təşəbbüs qaldırdılar. Amma Kərim istintaq təcridxanasından
vəkili vasitəsilə məktub göndərərək adının hakimiyyət uğrunda mübarizə aparan bəzi siyasi qüvvələr tərəfindən çirkin məqsədlərlə istifadə olunmasına etiraz etdiyini, ölkə rəhbərliyinin
siyasətini dəstəklədiyini bildirən bəyanat yaydı.
Xoruz meydanı adlı ərazidəki torpaq sahəsinin ayrılması zamanı yol verilən qanunsuzluq faktları ilə bağlı merin müavini168

nə qarşı da cinayət işi qaldırıldı və barəsində ev dustaqlığı seçildi. Mer hadisədən bir həftə sonra istefa verdi, parlament seçkilərində namizədliyini geri çəkdi.
Hüquq-mühafizə orqanları isə bütün ölkə ərazisində xoruz
döyüşlərinin qadağan olunması, qanunu pozanların ciddi şəkildə cəzalandırılacağı barədə məlumat yaydılar.
***
Meydan hadisələrinin ikinci gününün səhəri xəbər yayıldı
ki, artıq bazarlarda xoruz satılmır, bu işi gizli görənləri isə on
beş sutkadan otuz sutkaya qədər həbs edirlər. Həmin gün axşam başqa bir həyəcanlı xəbər gəldi: yerli polis və icra hakimiyyəti nümayəndələri bir-bir qapıları gəzir və yaşı doqquz aydan
yuxarı olan bütün xoruzları sahiblərinə kəsdirirlər.
Xoruz sahibləri əməlli-başlı panikadaydılar.
Meydan hadisələrinin üçüncü günü isə başqa bir həyəcanlı
xəbər yayıldı ki, iki günün içində ölkə üzrə beş minə yaxın xoruz məhv edilib. Günorta tanınmış qəzetlərdən biri edam olunanlar arasında Basakın da olması xəbərini verdi; qəzet çempionun başsız bədəninin şəklini manşetə çıxarmışdı. Xəbər ildırım sürətilə bütün ölkəyə yayıldı. Günortaya bütün saytlar onu
günün əsas xəbəri kimi paylaşdılar.
Sosial şəbəkələr dağılırdı. Xəbərlərin altında minlərlə şərh
yazılırdı. İnsanlar təlaş içindəydilər. Axşamtərəfi Basakın sahibi
məlumatı təkzib edən açıqlama verdi; dediklərinin təsdiqi kimi,
Basakla birgə şəklini də paylaşdı. Amma onun bu məlumatı
təzyiq altında yazdığını iddia edənlər az deyildi. Hüquq-mühafizə orqanlarından Basakın taleyilə bağlı rəsmi açıqlama verilməsi, onun təhlükəsizliyinin təmin olunması üçün bütün zəruri
tədbirlərin görülməsi tələbi səsləndirilməyə başladı.
Növbəti gün ölkənin aparıcı xoruzbaşıları xoruzların xilasına yönəlik tədbirlər planının müzakirəsi üçün məxvi iclasa toplaşdılar. Qızğın müzakirələr oldu, çoxlu təkliflər səsləndi. İclasın aparıcısı, ölkənin baş xoruzbaşısı, fizika üzrə elmlər nami169

zədi Kələntər Heyratı bildirdi ki, bu tədbirlər vacibdir, amma
onlar vaxt aparacaq, xoruzlarsa hər an real təhlükə qarşısındadırlar.
- Onlar banlamasaydılar, bizim işimiz daha asan olardı.
Amma onlara necə başa salasan ki, siz banlamasaz da səhər
mütləq açılacaq!
Şimal bölgəsinin tanınmış xoruzbaşısı Almurad kişi seçmə
xoruzları qeyri-leqal ölkədən çıxarıb ara sakitləşəndən sonra
yenidən qaytarmaq təklifini səsləndirdi. Bu təklifi dəstəkləyənlər çox oldu. Amma ixtisasca hüquqşünas olan xoruzbaşı Güləhməd İşıqqəlbin sərhədi qanunsuz keçdiklərinə görə geri qayıdanda xoruzların problemləri yarana biləcəyi barədə rəyi yenidən aranı qatdı.
Bu zaman Cənub zonasından olan olan təcrübəli xoruzbaşı
Həsənqulu kişi, - o vaxtilə yerli rayonlardan birinin partiya
komitəsində hərbi vətənpərvərlik şöbəsinin müdiri işləmişdi, söz alıb alovlu çıxış etdi:
- Biz heç bir halda onları yad əllərə verməməliyik. Mən öz
xoruzuma indiyə qədər “kiş” də deməmişəm, qürbətdə Allah
bilir kimlərin əlinə düşəcək, orda ona necə baxacaqlar. Sağ qalacaqsa da öz yurdunda qalsın, öləcəksə də öz vətənində ölsün!
Onun bu çıxışı sürəkli alqışlara səbəb oldu.
"Xoruzlu sabahlar" saytının baş redaktoru Mətin Qalınqaş
xoruzlar üçün xüsusi xaltalar sifariş verməyi təklif etdi.
- İtlər xaltada gəzə bilir, xoruzlar niyə gəzməsin?!
Baş redaktorun təklifi çoxlarının ağlına batdı. Hətta sahibkarlardan biri çox qısa zamanda və uyğun qiymətə Çindən bir
neçə min xalta hazırlatdırıb ölkəyə gətirə biləcəyini elan edəndə
yığıncaqda əməlli-başlı canlanma yarandı. Amma toplantının
yeganə qadın iştirakçısı, xoruzbaşı Emma Elcahanın:
- Bəs yeməyi necə yeyəcəklər? Bəs toyuqlarla necə münasibətdə olacaqlar? Mən həm də heyvan hüquqlarının müdafiəçisi
kimi, xaltaya qarşı qəti etiraz edirəm. Bu xoruzlara qarşı əsl işgəncədir! Elə toyuqlara qarşı da! - deyə bu təklifə etirazı yenə
170

aləmi bir-birinə qatdı.
Sonda xoruzların müdafiə komitəsinin yaradılması və bu
məsələlərin həllinin onun ixtiyarına verilməsi qərara alındı. Komitə müxtəlif səlahiyyətli qurumlara, o cümlədən heyvan haqlarının müdafiəsilə məşğul olan yerli və beynəlxalq təşkilatlara
müraciətlər hazırlamalı, məhkəmələrdə iddialar qaldırmalı, sosial şəbəkələrdə kampaniyalar təşkil etməli, "Xoruzlardan əlinizi çəkin!" şüarı altında dinc yürüş keçirmək üçün yerli meriyaya müraciət etməliydi.
***
Gün qaralmışdı. Zəhra mətbəxdə yır-yığışla, Sara öz otağında atasının tapşırıqlarının icrasıyla, Nihadsa həyət işlərilə məşğuldu. Günorta vəkil İman Namazlı Saraya zəng açıb təzə xəbərlərin olduğunu, axşam onlara gələcəyini demişdi. Hamı onu
gözləyirdi.
Vəkil saat səkkizdə gəlib çıxdı. Müdafiə etdiyi şəxsə rüşvət
tələb etməkdə rəsmi ittiham elan edildiyini bildirdi.
- Atadan şikayət verən, prokurorluğun bəyanatında adı F.İ.
kimi göstərilən şəxsdənmi? Kimdi ki bu adam? - Sara səbirsizləndi.
- Odur. İyirmi üç yaşlı bir gəncdir. Ata mənə dedi ki, onun
barəsində ötən ilin yayında prokurorluq tərəfindən üç nəfərin
ölümünə səbəb olan yol qəzası törətməsi əsasıyla cinayət işi açılıb. İşin açılmasına səbəb olan hadisə Bakı-Şamaxı yolunun sərt
döngələrindən birində baş verib. O ərazidə sürət həddi altmışdan yuxarı olmadığı və ötmə qadağan edildiyi halda, həmin
şəxs “Lexus” markalı avtomobilində yüksək sürətlə hərəkət etdiyi üçün sərt döngədə idarəçiliyi itirib, qarşı tərəfdən gələn
“Jiquli” markalı maşının yoluna çıxıb və nəticədə, toqquşma
baş verib. “Lexus”da üç nəfər olub. Onlardan ikisi kişi, biri
gənc xanım olub. Hadisə baş verən yerdə olan şahidlərin dediyinə görə, hər üçü içkili olub. Qəza nəticəsində həmin maşındakılar yüngül xəsarət alıblar. O biri maşında - “Jiquli”də ölənlər171

sə bir ailənin üç üzvüdü, həmin gün axşam toydan gəlirlərmiş.
Qəzadan sonra Famil İmranovu bir gün polisdə saxlayıblar.
İkinci gün gecə məhkəmə prokurorluğun təqdimatına əsasən
onun barəsində başqa yerə getməmək barədə iltizam tədbiri seçib. Hazırda azadlıqdadı.
- Ölənlər kimlərdi ki?
- Ölənlərdən biri ailənin başçısı Murad Salmanlıdı, qırx üç
yaşlı orta məktəb müəllimidi, maşını da o, idarə edib. Onunla
birgə qəzada həyatlarını itirənlərdən otuz beş yaşlı həyat yoldaşının boynu sınıb, elə həmən zədədən də yerindəcə keçinib. O,
maşının qabaq hissəsində, ərinin yanında əyləşibmiş. Onların
İqtisad Universitetinin üçüncü kurs tələbəsi olan on doqquz
yaşlı qızı və on üç yaşlı orta məktəb şagirdi olan oğlu arxa tərəfdə oturublarmış. Qəzada ölən qızın gicgah tərəfində qara ləkədən başqa, bədənində hər hansı zədə aşkarlanmayıb. Oğlan
yüngül xəsarətlər alıb, daha çox psixoloji reabilitasiyaya ehtiyacı var. Gözünün qarşısında doğmalarının ölümünü görən uşağın qorxudan nitqində qüsur yaranıb və o vaxtdan kəkələyir.
Qəzada ölən Murad Salmanlının atası, tanınmış heykəltaraş Sənan Salmanlı prosesdə zərərçəkmiş kimi cəlb olunub. Salmanlının müxtəlif instansiyalara çoxsaylı şikayətlərinə baxmayaraq,
istintaq dövründə Famil azadlıqda qalıb. Halbuki təcrübədə
bundan daha yüngül işlərdə həbs qərarı seçilir.
- Elə şey olar, üç adam ölsün, özünü də tutmasınlar? - Zəhra
təəccüblə soruşdu.
- Belə şeylər çox olur. Mənim müdafiə etdiyim bir şəxs var,
yağışlı havada tikinti materialları daşıdığı “Kamaz” maşınıyla
gecə yol gəlirmiş. Yolda iri bir çuxur varmış, yol işıqlandırılmadığı üçün qabaqkı taksinin sürücüsü onu görməyib, maşını çuxura salıb. Arxasınca da altmış-yetmiş sürətlə həmin “Kamaz”
gəlirmiş, sürücü əyləci bassa da gecikib və çuxurda ilişib qalmış
avtomobilə arxadan çırpılıb, nəticədə, arxa oturacaqda əyləşən
sərnişin ölüb. Məhkəmə “Kamaz” sürücüsünə səkkiz il iş verdi,
halbuki biz sürücünün bu qəzada günahı olmadığını təsdiqlə172

yən çoxsaylı sübutları məhkəməyə təqdim etmişdik. Məhkəmə
daha yüngül cəza verməyə görə qırx min dollar istədi. Bu bədbəxtin da o qədər pulu hardaydı. Himayəsində də iki azyaşlı
uşağı var. Prokuror on il iş istəmişdi, məhkəmə hər uşağa görə
bir il çıxdı. Ali Məhkəməyə qədər çıxdıq, xeyri olmadı. Bizdə
belədi, hətta günahın yoxdusa belə, pulun və ya adamın olmadı, batdın, həbsdə çürüyəcəksən. Familin atası Sadıq İmranov
isə həm imkanlı, həm də geniş əlaqələri olan adamdı. Ölkədə
dövlət xəttilə aparılan çoxsaylı tikinti layihələrinin əsas podratçılarından biri olan şirkətin prezidentidi. Onun şirkətinin həyata keçirdiyi bu cür layihələrin büdcəsi bir neçə yüz milyon civarındadı. Həmin şirkətin qalib sayıldığı tenderlərdəki çoxsaylı
saxtakarlıqlar, o cümlədən külli miqdarda vergidən yayınması,
onun arxasında yüksək vəzifəli məmurların dayanması barədə
mətbuatda bir neçə jurnalist araşdırması dərc olunub. Amma
bunların bir faydası olmayıb, şirkət yenə də tikinti sahəsində
əsas tenderlərin qalibi olmaqda davam edir. Familin üç ölümlə
nəticələnən qəza törətməsinə baxmayaraq, azadlıqda qalması,
şəhərin küçələrində bahalı maşınlarda şütüməkdə davam etməsi də atasının əlaqələrinin hesabınadı. Sadıq İmranov bir neçə
dəfə həm özü, həm də yaxın tanışları vasitəsilə şikayəti geri götürmək üçün heykəltaraş atanı yola gətirməyə çalışıblar. Pul da
təklif olunub. Əvvəlcə əlli min dollar təklif ediblər, sonra yüz
minə qaldırıblar, Mehman bəyin həbsindən bir az öncə iki yüz
min təklif ediblər. Kişi balalarının qanını pula satmadığını deyib gələnləri evindən qovub.
- Yaxşı, bütün bunların Mehmana nə dəxli var? - Zəhra dözməyib dilləndi. - Belə anladım ki, üç nəfərin ölümünə bais olan
şəxs ondan şikayət edib. Nə əlaqəsi?
- Hə, məsələ də ondadı ki, ölənin atası tanınmış adam olduğuna və dayanmadan ora-bura şikayətlər yazdığına görə, istintaq orqanı cinayət işinə xitam verə bilməyib. Ona görə, işi məhkəməyə göndərməli olublar. Özü də Famil İmranovun əməlini
ehtiyatsızlıqdan törədilən cinayət kimi tövsif ediblər. İttiham
173

aktında qəzanın “Jiquli”nin sürücüsünün içkili olması və sükan
arxasında yuxulaması səbəbindən baş verdiyi yazılıb. Famil
İmranova qarşı ittiham da elə tərtib olunub ki, məhkəmədə ona
bəraət və ya azmüddətli şərti cəza vermək asan olsun. Onunla
bir maşında olan şahidlər də ifadə veriblər ki, guya qarşıdan
gələn maşının sürəti çox yüksək imiş, sürücü ötmə qaydalarını
pozaraq onların qarşısına çıxıb, Famil də nə qədər çalışıbsa, maşını qaçıra bilməyib. Hadisə yerində olan şahidlərin də ifadələrini dəyişdiriblər. Onlar ilkin ifadələrində bildirmişdilər ki, qəza “Lexus”un sürücüsü tərəfindən törədilib, o, yüksək sürətlə
ötmə qaydalarını pozmaqla “Jiquli”nin yoluna çıxıb. Sonrakı
ifadələrində isə şahidlər “Jiquli”nin “Lexus”un yoluna çıxdığını
bildiriblər.
- Nə vicdansız adamlardı! - Sara hiddətini gizlədə bilmədi.
- Hə, atalar demişkən, arxalı köpək qurd basar. Mehman bəy
deyir ki, iş onun icraatına daxil olandan sonra xahişlər başlayıb.
Əvvəlcə məhkəmənin sədri yanına çağırıb üstüörtülü anladıb
ki, bu işlə böyük adamlar maraqlanır, Famil İmranova kömək
etmək lazımdı. Mehman bəy işlə tanış olduğunu, ittihamın təqsirləndirilən şəxsin xeyrinə saxtalaşdırıldığını, onun azadlıqda
qalmasının ədalətsiz olduğunu bildirib. Bundan sonra ona çox
sayda zənglər olub. Əvvəl şirnikləndirici təkliflər ediblər, Mehman bəy onları rədd etdikdən sonra isə təhdidlər başlayıb.
- Bu nə vaxt olub? - Zəhra nəyisə xatırlamağa çalışırmış kimi, soruşdu.
- Təhdid və hədə-qorxular dörd ay öncə başlayıb.
- İndi xatırlayıram, - Zəhra fikirli-fikirli dilləndi, - elə təxminən o vaxtlar idi, Mehman çox əsəbiydi, səbəbini də soruşanda
cavabdan yayınırdı. Deməli, bununla bağlı imiş.
- Hə, bununla bağlı olub. Özü bunu mənə dedi. Evdə bilərəkdən demirmiş ki, narahat olmayasız. Həmin arada onu tanışlarından biri kafeyə dəvət edibmiş, söhbətləşdikləri zaman
guya təsadüfən həmin restoranda çörək yeyən həmin o Famil
İmranov onlara yaxınlaşıb, hər ikisiylə salamlaşıb və deyib ki,
174

dostları ilə burada çörək yeyirmiş, onları görəndə hal-əhval tutmağı özünə borc bilib. Bu zaman Mehman bəyin tanışı siqaret
çəkmək adı ilə onları tərk edib. İstintaqda verdiyi ifadəsində
Famil iddia edir ki, onu kafeyə Mehman bəy dəvət edib, barəsində bəraət hökmü çıxaracağını vəd etməklə ondan yüz min
dollar rüşvət tələb edib. O da guya bu qədər pulu olmadığını
və ümumiyyətlə, günahsız olduğunu əsas gətirərək tələbi rədd
edib, qarşı tərəf isə tələbinin yerinə yetirilməyəcəyi halda, onu
uzunmüddətli azadlıqdan məhrum etmə cəzasıyla hədələyib.
- Bəs atanın tanışı? Onu kafeyə dəvət edən adamı deyirəm,
ondan ifadə almayıblar? O ki, bütün bunların yalan olduğunu
təsdiqləyə bilər, - deyə Sara həm sual, həm maraq dolu nəzərlərini vəkilə dikdi.
- Həmin adam ümumiyyətlə yoxa çıxıb. İstintaqa təqdim
olunan şəkildə isə ancaq Mehman bəylə Famil düşüb. Görünür,
hər şey əvvəlcədən düşünülüb. Atanızın tanışı da böyük ehtimalla bunlara işləyirmiş. Mehman bəy həmin şəxsin telefonunu
mənə verib xahiş etdi ki, ona zəng edim. Amma nömrəyə zəng
çatmır, çox ola bilsin ki, o, indi ölkədə deyil və yaxın müddətdə
də olmayacaq.
- Siz nə fikirləşirsiz, indi nə olacaq?
- Mehman bəyin mediada yayılan bəyanatı yuxarıları bərk
qəzəbləndirib. Famil məsələsi də əllərinə yaxşı fürsət düşüb. İş
açıq-aşkar qurama olsa da, Mehman bəyi mütləq cəzalandırmalıdılar ki, başqalarına da dərs olsun. Ona görə də, məhkəmədən
yaxşı bir şey gözləməyə dəyməz.
Zəhranın gözləri doldu. Amma qızının sözləri yadına düşdü, tez özünü ələ aldı.
- Zəhra xanım, Mehman bəy mənə xüsusi tapşırdı sizə deyim ki, ona görə narahat olmayasız. Özünü yaxşı hiss edir və
döyüşə də hazırdı. Son bir neçə gün mənə dünyanın müxtəlif
yerlərindən zənglər gəlir, onun işiylə maraqlanırlar, necə dəstək ola biləcəklərini soruşurlar. Bu gün Avropanın nüfuzlu
saytlarından biri Mehman bəyin həbsilə bağlı yazı verib. Qəze175

tin jurnalisti iki gün öncə mənə zəng edib müsahibə istədi. Bu
gün dərc ediblər, çox yaxşı alınıb. Yeri gəlmişkən, mənim fikirlərimlə yanaşı Saranın da yerli mediada dərc olunmuş “Atamı
həbslə qorxutmaq olmaz” başlıqlı yazısındakı fikirlərə istinadlar var.
- Aa, heç xəbərim yoxdu. Atamı həbs etdirənlərin hesabına
hesabına məni xaricdə də tanıdılar, sağ olsunlar, - Sara zarafa
saldı.
- Mənsə onlara bərk acıqlıyam, yazının böyük hissəsi məndən götürülən müsahibədəki fikirlərdi, iki-üç cümləsi isə Saranınkı. Amma məqalədə onun şəklini veriblər. Görünür, çox danışmaq əsas deyil, nəyi və necə demək önəmlidi.
Gülüşdülər.
- Mən uşaqlara görə də narahatam. Bunlardan nə desən çıxar, universitetdən çıxararlar, başqa nəsə edərlər, - Zəhra qayğılı-qayğılı dilləndi.
- Bizi universitetdən nə əsasla qovacaqlar ki? - Bütün söhbət
boyu dinməz oturub qulaq asan Nihad anasını sakitləşdirdi. Çoxları kimi rüşvətlə qiymət almırıq ki, bizi qovlamaq üçün əllərində bəhanə olsun, öz gücümüzlə oxuyuruq, özü də pis oxumuruq. Narahat olma, ay ana, heç nə edə bilməzlər bizə...
Vəkil gedəndən sonra Nihad özünə yer tapa bilmirdi, fikri
Gülayın yanındaydı. Sabah bazar günüydü, onu görməyəcəkdi.
Bir neçə dəfə telefonu əlinə alsa da, zəng etməyə cəsarəti çatmadı. Yerinə uzanıb yuxulamağa çalışdı, amma kədərli baxışlar
gözünün önündən getmirdi. Təzəcə mürgüyə getmişdi ki, telefon zənginə dik atıldı. Ürəyi döyünməyə başladı. Açdı, gözlərinə inanmadı: onun nömrəsiydi.
Sabaha görüş barədə razılığa gəldilər.
***
Dənizkənarı parkda görüşdülər. Oğlan parkdakı kafelərdən
birində əyləşməyi təklif etdi, qız imtina etdi:
176

- Yox, kafe istəmirəm, həm də təmiz havada olmağa üstünlük verərdim. - Əlilə bir istiqamət göstərdi. - Bax, o tərəfdə mənim sevdiyim bir yer ver, tez-tez ora gedib dənizlə təklikdə qalmağı xoşlayıram, etirazın yoxdusa, gedək ora.
Etiraz olmadı.
Həmin yer sahilin abadlaşdırılmayan hissəsiydi deyə, təktük kimsə gözə dəyirdi, əsasən də, tünlükdən qaçan sevişən
cütlüklər olurdu. Gülay dənizə lap yaxınlaşıb, onu sahildən
ayıran köhnə dəmir məhəccərə söykənərək gözünü uzaqlara
dikdi.
Hava küləkliydi. Dalğalar şahə qalxıb qəzəblə özlərini sahilə
çırpırdılar. Arada iri damcılar üstlərinə sıçrayırdı. Yanında
adam olduğunu sanki unutmuş qız gözlərini dalğalardan ayırmırdı. Səngimək bilməyən küləyin saçlarını dağıtmasının da
halına təsiri yox idi.
Nəhayət, oğlan özündə cəsarət tapa bildi.
- Necəsən, Gülay?
Qız heç nə eşitmirmiş kimi susmaqda və dənizə baxmaqda
davam edirdi. Sahilə çırpılıb parça-parça olan növbəti dalğalardan birinin üzünə sıçrayan damcılarını əlinin ovcuyla sifətinə
yaydı və yenidən gözünü uzaqlara dikdi.
- Yaxşı deyiləm, Nihad. İçim bu dəniz kimi təlatümlüdü.
Yenidən sükut çökdü. Bir neçə dəqiqə belə səssiz dayandılar.
Sükutu yenə oğlan pozdu.
- Üstünə sıçrayır, islanacaqsan, soyuq olar sənə.
Qız reaksiya vermədi, gözü dənizdəydi. Daha bir neçə üzücü dəqiqə keçdi.
- Hər şey çox düzənliydi, - Gülay gözlərini dənizdən çəkmədən, sanki özüylə danışırdı, - belə bir ailədə doğulduğum üçün
çox şanslı sanırdım özümü. Həyat mənə o qədər gözəl və mənalı gəlirdi ki. Gələcəyimlə bağlı böyük planlarım vardı. Hərşey alt-üst oldu...
Dərindən ah çəkdi. Sifətində qüssə, ümidsizlik, acizlik, səsində üzüntü, kədər bir-birinə qarışmışdı.
177

- Hansı hissləri keçirdiyimi anlatmaq çox çətindi, Nihad. Baş
verənlər dəhşətli yuxu kimi gəlir mənə... yox, yox, nə qədər
ağır olsa da, əvvəlki Gülay olmaq istəmirəm... heç bir halda olmaq istəmirəm... - Susdu. İri bir dalğa sahilə doğru sürət götürmüşdü. Gözünü ondan çəkmədən yenidən davam etdi: - Fikirləşəndə ki, qıraqdan baxanda necə görünürmüşəm, utandığımdan yerə girməyim gəlir...
Son söz ağzından çıxar-çıxmaz gözlərini yumdu. Qəzəblə
daşlara çırpılan dalğanın sıçrantıları hər ikisini vurdu. Oğlan
azacıq geri çəkildi. Qızsa yerində necə dayanmışdısa, eləcə durmuşdu; heç qımıldanmadı da.
- Gülay, sən tamam su içindəsən. Sənə soyuq olar.
Qız gözləri qapalı, dənizə baxmaqda davam edirdi.
- Məni qısqandığına görə belə edir. Həmişə görüşünə tək
gəlmişəm, indi yanımda səni görüb qəzəblənib. O, bu həyatda
bütün sirlərimi bölüşdüyüm tək həmdəmimdi. Mən onu sevirdim... - Nəhayət, gözlərini açdı, dənizi ilk dəfə görürmüş kimi,
onu maraqla seyr etməyə başladı. - Bilirsən, mənə elə gəlir ki,
keçmiş həyatımda su pərisi olmuşam. Burda dayanıb uzaqlara
baxanda dənizlə üfüqün kəsişdiyi yerdə bəzən onları görürəm.
Çox sevimlidilər. Hərdən əl edib məni çağırırlar. Hərdən mənim də yanlarına getmək arzusu keçir içimdən...
Oğlanın içindən üşütmə keçdi.
- Bağışlayın xanım, bu cür rola heç cür razı ola bilmərəm, könlünü almaq, həm də söhbəti dəyişmək istədi, - mən tək sevilən olmaq istəyirəm.
Qızın dodaqlarına kövrək təbəssüm qondu, əvvəlcə bir, ardınca ikinci damla tətrəyən dodaqlarına doğru axdı.
- Sən həmin gün mənə yaxınlaşanda özümü çox itirdim. O
anda, bəlkə də, yeganə kəs idin ki, təsəllisinə böyük ehtiyac duyurdum. - Ara verdi. - Sənə biganə olmadığımı hiss etməmiş
deyildin, yəqin. İndi anlayıram ki, əslində, o sevgim də saxtaymış. Hamının məndən ötrü ürəyi getdiyi halda, sənin təkəbbürün, ardımca sürünməməyin şəstimə toxunurdu. Atamın həb178

sindən sonra barəndə tez-tez düşünürdüm. O gün dərsdə o halımla da beynim, düşüncələrim yanındaydı. Yaxınlaşmağa, dərdimi bölüşməyə ehtiyac duyurdum. Yox, yox, eqom deyildi
qarşımı kəsən... Utanırdım... Atan tutulanda dediyim o sözlərə
görə çox utanırdım, çox. İndi də utanıram. Səni necə incitdiyimi
bilmək üçün bu acını özüm yaşamalıymışam... - Dərindən köks
ötürdü. - Yaşamasaydım, səni heç vaxt tanıya, anlaya bilməyəcəkdim. Hətta bir yerdə olsaydıq belə.
Oğlanın içindən onu bağrına basmaq, əzizləmək, təsəlli vermək keçirdi, amma quruyub qalmışdı.
- Təsəlliyə gərək yoxdu, Nihad, - qız sanki bunu hiss etdi, eləcə, yanımda olmağın yetər.
Susdu. Gözünü dənizdən çəkdi. Baxışlar bir anlığa toqquşdu, mavi gözlər yenidən dənizə döndü.
- Onu dünyanın ən alicənab və mərhəmətli insanı sanırdım.
Dilənçinin uzanan əlini heç vaxt boş geri qaytarmazdı. Xəstəsinin müalicəsi üçün ona üz tutan tanımadığı adama belə yardım
edirdi. Hər qurbanlıqda, bayramda kasıb-kusuba ehsan paylayırdı, uşaq, qocalar evlərinə pal-paltar, hədiyyə göndərirdi.
Mən də qürurlanırdım, onların “sağ ol”unu təkcə atamın yox,
həm də özümün haqqı sanırdım. – Yenə susdu. Küləyin yellətdiyi saçlar olmasaydı deyərdin bəs, daşdı, heykəldi. - Oğurlanan əmək haqlarından, pensiyalardan, uşaq pullarından qəpikquruşları özlərinə qaytarırmışıq...
Çevrildi. Gözlər yenidən toqquşdular. Bu dəfəki baxışlar daha uzun çəkdi. Onlardan birində kabus gəzişirdi, şabalıdı gözlər davam gətirməyib endi.
- Kaş bütün bu var-dövlət olmayaydı. Kaş kasıb bir kişinin
qızı olaydım... Hərdən küçəyə-bayıra çıxanda elə bilirəm hamı
məni barmaqla göstərir. Cəmi bir neçə gün öncə onunla fəxr
edirdim, indi onun qızı olduğuma utanıram...
- Bu cür danışma, Gülay, xahiş edirəm...
Yenidən dənizə dönmüş qızsa onu eşitmirmiş kimi, özü ilə
danışmaqda davam edirdi. Dəniz də acılarına şərik olurmuş ki179

mi, sakitləşmişdi, dalğalarıyla sahili əvvəlkitək qəzəblə döyəcləmirdi daha.
- Gələn həftə onunla görüşməliyəm. Nə deyim ona? Deyim
ki, nə etmisən düz etmisən, deyə bilmərəm bunu. Desəm ki,
düz iş görməmisən, bu, dəhşətli zərbə olardı ona. Ona dəstək
olmaq övlad borcumdu həm də. Bir də ki, onun etdiklərini kimisi az, kimisi çox, vəzifədə olan kim etmir ki! Onu mühakimə
edənlərin və etdirənlərin özləri düzmü adamlardı! Və ümumiyyətlə, haqqım varmı ona nəsə deməyə! O, bütün bunları həm
də mənə görə edib axı. O pullar həm də mənim dəbdəbəli həyatıma, təhsilimə, əylənməyimə xərclənirdi, firavan gələcəyim
üçün nəzərdə tutulurdu. - Susdu. Gözü dənizdə idi, xəyalları
uzaqlarda. Oğlansa bir an belə, gözünü ondan ayırmırdı. - Və
özüm nə qədər düz adamam ki! O tribunalardan demokratiyadan, inkişafdan, rifahdan bəh-bəhlə danışan mən deyildim məgər. Oğurluqdan, aclıqdan, səfalətdən, haqsızlıqdan danışanlara, çamur atan, göz bərəldənlərdən deyildimmi mən! - Gözünü,
nəhayət, dənizdən çəkdi. - Yəqin, unutmamısan, sənin atana o
vaxt ağız büzən o qız da mən idim, Nihad!
- Gülay, yalvarıram, belə danışma...
- Bağışla. Səni də incidirəm. Atanı görsən, məndən ona salam de... - Acı-acı gülümsündü. - Hərçənd o, heç mənim kim olduğumu da bilmir.
- Deyərəm, Gülay. Sənin barəndə, daha doğrusu, bizim barəmizdə də ona danışacam.
Oğlan əlini onun yanağına apardı. Həyəcandan titrəyən barmaqlarıyla gözündən süzülən yaşı sildi. Bir anlıq barmaqları
yanağında dondu.
- Gülay...
Qız əlini titrək barmaqlara doğru apardı, onları ovcuna alıb
üzünü əlinə dayadı.
- Söz ver ki, məni heç vaxt tək buraxmayacaqsan... - qəhər
qızı boğdu.
- Söz verirəm...
180

Evə çatanda günortanı keçmişdi. Anası mətbəxdə kağız yazıb qoymuşdu:
“Dükana gedirəm, bir saata qayıdacam. Xörək hazırdır, isit
ye”.
Son vaxtlar evdə az-az tapılan Sara da yox idi. İçəridə özünə
yer tapa bilmədi. Həyətə çıxdı, iki gündür əlləşdiyi işi davam
etdirməyə başladı. Kolların dibini torpaqlayırdı. Pomidorların
ağırlığı altında çoxunun beli bükülmüşdü, bəziləri yerə sərilmişdilər. Atası həbsinə qədər iki cərgəni sahmana salmış, o biriləri əl dəyilməmiş qalmışdı. Üç gündü boş vaxtının bir hissəsini
bu işə sərf edirdi. Birinci gün çox çətin gəldi. Bel əlinə yatmırdı,
işi də atası kimi səliqəli alınmırdı. Ovcunun içi suluqlamış, suluqlardan biri isə partlamışdı, yeri göynəyirdi. İkinci gün nisbətən asan olsa da, yenə xeyli əziyyət çəkdi. Bu gün isə daha rahat
gəldi, işi də daha səliqəli alınırdı. Hərdən əlini saxlayır, gördüyü işə kənardan tamaşa edirdi. İlk dəfəydi ki, işindən zövq aldığını hiss edirdi. Əlinin içi də daha əvvəlki kimi göynəmirdi.
Barmaqlarını qabara çevrilməkdə olan suluqların üzərində gəzdirdi, bu toxunuşdan içindən qəribə bir məmnunluq keçdi.
“Kaş atam burda olaydı, indi mənimlə fəxr edərdi”, - kədərlə düşündü, elə bu həyətdəki son söhbətləri yadına düşdü.
Gülümsədi, bir az da utandı. Atası üçün bərk darıxdığını
hiss etdi. Elə bu vaxt qapı döyüldü.
Gələnlər iki nəfərdilər. Sahə müvəkkilini tanıdı. Bir dəfə atasının yanına hansısa məhkəmə işilə bağlı gəlmişdi. Sahə müvəkkili onunla xoş görüşdü, dilucu atasını da xəbər aldı, "Allah
qapısını açsın", - deyib gəlişlərinin məqsədinə aydınlıq gətirdi.
Xoruz meydanında dövlətçilik əleyhinə baş verən təxribatdan
sonra yerli icra hakimiyyəti nümayəndələri sahə müvəkkilləri
ilə birgə həyətləri gəzib toyuq-cücə saxlanan hinlərə baxış keçirdiklərini söylədi. Ardınca əlavə etdi ki, məqsəd sakinlərlə
xoruz döyüşlərinin heyvanlara şiddət sayılması və ictimai təhlükəsizliyə ziyanı barədə profilaktik söhbət aparmaqdır. Yanındakı adamı “icra nümayəndəliyinin məsul işçisi Ağarəhim mü181

əllim” kimi təqdim edib hinin yerini soruşdu.
Nihadın “Hini neynirsiz?” - sualı məmurun xoşuna gəlmədi,
sir-sifətini əyib üstünə bozardı:
- Səndən hini soruşurlar, yerini göstər, artıq-əskik söhbətə
də ehtiyac yoxdu! - Ardınca da sifətinə rəsmi görkəm verdi: Sizin bir xoruzuz olmalıdı, adı da gərək ki, qırmızı xoruzdu nədi, hardadı o?
- Neyniyib ki, qırmızı xoruz? Kiminsə fərəsinə sataşıb? - Nihad dilini dinc saxlamadı.
- Bura bax, ay uşaq, deyəsən, kiminlə danışdığın sənə hələ
çatmayıb, - məmur üstünə bozardı, - ölkədə dərəbəylikdi ki, sənin xoruzun kiminsə fərəsinə sataşsın?! Çaşma ha, oğlan!
Nihadı gülmək tutsa da, güclə özünü saxlaya bildi. Sahə müvəkkili üzünü yana çevirdi, ona da gülmək gəlmişdi, amma o
da birtəhər özünü ələ alıb: “Oğul, hinin yerini bizə göstər, göz
gəzdirib gedirik”, - deyib qaş-göz işarəsilə evin adamından dərinə getməməyi xahiş etdi.
Nihad qabağa düşüb çağırılmamış qonaqları hinin yanına
apardı. Gələnlərdən ağılları bir şey kəsməyən toyuq-cücə qışqırışa-qışqırışa o tərəf-bu tərəfə qaçışdılar. Təkcə qırmızı xoruz
yerindən tərpənmədi, yad adamların gəlişi də aşkarca ürəyincə
deyildi.
...Qırmızı xoruz Nihadın sevimlisiydi. Heyratı cinsindən
olan bu quşu atasına cins xoruz həvəskarı olan hakim dostlarından biri pay vermişdi. Beş aylıq beçə ayağı yerə dəyən kimi üstünə cuman və özündən qat-qat böyük iki xoruzu elə günə saldı ki, birini dərhal kəsməli oldular, o biri binəva sağ qalsa da,
daha fərə kimi bir şeyə çevrildi. Doqquz aylığında Səməd dostunun saqqızını oğurlayıb iki yol onu məhəllələrarası döyüşə
çıxardı. Rəqibləri məşhur və güclü olsalar da, hər ikisini asanlıqla altına basıb şil-küt elədi. Üçüncü - şəhərlərarası görüşdən
də qalib ayrılmışdı, amma saqqalından və pipiyindən yaralanmışdı. Səmədin fikri onu finala çıxarmaq olsa da, dostu “bitdi!”
- deyib arzusunu ürəyində qoydu. Xoruz biliciləri ona görə Ni182

hada illik təhsil haqqının yarısı məbləğdə qiymət təklif etsələr
də, “qırmızı xoruz satılanlardan deyil!” - deyib imtina etmişdi...
İcra nümayəndəsi quşu tərs-tərs süzdü.
- Budu, ə, qırmızı xoruz?
- Özüdü ki var.
- Bu niyə özünü belə dartıb? Sir-sifətindən yekəxanalıq yağır, - ötkəm-ötkəm gəzişən xoruzu yuxarıdan aşağı nifrətlə süzdü, - başını üzüb, qaynar təndirdə qızardıb yarım litr tut arağıyla nə vurardım cana!
Qırmızı xoruz məmurun dediklərini anlayırmış kimi, tüklərini pırpızlayıb, qanadlarının altına da yel verib narazı-narazı
qoqquldamağa başladı.
- Niyə? Neyləyib ki, o, sizə? - Nihad yenə dilini dinc qoymadı.
Sual məmuru yenə özündən çıxardı.
- Nə demək istəyirsən, ə? Neyləyə bilər ki, o, mənə?!
Nihad bu dəfə özünü gülməkdən saxlaya bilmədi. Dodağı
qaçsa da, ona qoşulmaqdan yenə güclə özünü saxlayan sahə
müvəkkili vəziyyətdən çıxmaq üçün yerdən kiçik bir çubuq götürüb quşa "kiş!" elədi. Xoruz narazı-narazı bərkdən qaqqıldadı, amma qaçmadı, əksinə, qanadlarını qaldırıb, başını da qabağa verib döyüşə hazır vəziyyətə gəldi. Bu vaxt gözlənilməz hadisə baş verdi. İcra nümayəndəsi iki addım irəliləyib, "rədd ol
burdan, petuxun biri petux!" - deyib ona bir təpik ilişdirdi. Zərbə heyvanı geri tulladı. Bu cür rəftara alışmamış quş tez də
özünə gəlib dikəldi, qanadlarına güc verib təkanla yerdən aralandı, havaya qalxıb məmura tərəf şığıdı. Bütün bunlar elə qəfil
baş verdi ki, kişi əllərilə üzünü örtməyə güclə macal tapdı. Qartala dönmüş xoruz ayaqları, dimdiyi ilə onun əllərini, sifətini
cırmağa, qanadlarıyla başına zərbələr endirməyə başladı. Nihadı əvvəl gülmək tutdu, amma sonra vəziyyətin qəlizləşdiyini
görüb tez özünü onlara yetirdi, gözlərini qan almış xoruzu birtəhər tutub hinə atdı, qapısını da örtdü.
Toyuq-cücənin hay-küyü həyəti başına almışdı. İcra nümayəndəsinin əlləri cızıq-cızıq olmuşdu, sifətinin sağ tərəfində xo183

ruzun iti dirnaqlarının, ya da dimdiyinin izi qalmışdı, oradan
qan axırdı. Bərk qorxduğu hiss olunurdu. Araya sükut çökdü.
Özünü itirmiş sahə müvəkkili əyilib onun yerə düşmüş eynəyini qaldırdı. Şüşəsinin biri sınmışdı.
- Sizə ciddi bir şey olmadı ki, Ağarəhim müəllim? - deyə
qorxa-qorxa soruşdu.
Kişi cavab vermədi, eynəyi hirslə dartıb əlindən aldı, gözünə
tərəf apardı, şüşəsinin sındığını görüb var gücüylə yerə çırpdı,
sonra üstünə çıxıb ayaqqabısı ilə əzməyə başladı.
- Ağarəhim müəllim, sakitləşin, Ağarəhim müəllim...
Kişi onu sakitləşdirməyə çalışan sahə müvəkkilinin əlini kənara itələyib çevrildi, Nihada qanlı-qanlı nəzər salıb qapıya tərəf yön aldı. Sahə müvəkkili narazı-narazı başını yellədib onun
ardınca düşdü.
İçəridən hələ də qırmızı xoruzun qəzəbli qaqqıltısı gəlirdi.
Nihad hinin qapısını açdı. Xoruz çağırılmamış qonaqları görməyincə, sakitləşdi. Nihad fikirli-fikirli ona bir xeyli baxdı, birdən bərkdən gülməyə başladı, bir neçə saniyədən sonra gülüşü
hönkürtüylə əvəzləndi.
***
Ev satışa qoyulandan sonra maklerlərin biri gedib, o biri gəlirdi. Çoxunun da sözü bu idi ki, “evi çox baha qiymətə qoymusuz, çətin bu qiymətə almaq istəyən tapıla”. Əksər hallarda da,
alıcılarla gəlirdilər. Onlar da çox halda maklerlərin dediyini
təkrarlayırdılar. Gələnlərlə danışıqları əsasən Sara aparırdı,
anası da hər zaman yanında olurdu. Nihad evdə olanda belə,
söhbətə qarışmırdı. Sarada maklerlərin eyni şirkətdən, alıcı
adıyla gələnlərin çoxunun onların öz adamı olduğuna şübhə
yaranmışdı. Onu anası və qardaşıyla bölüşəndə bəlli oldu ki,
eyni şübhə anasında da yaranıb. Nihadsa belə şeylərə maraq
göstərmədiyi üçün, gələnlərin davranışında qeyri-adi nəsə hiss
etməmişdi.
184

Belələrindən olan makler təzəcə getmişdi ki, ev telefonuna
zəng gəldi. Dəstəyi Sara qaldırdı. Evə baxmaq üçün gəlmək
istəyənlər idi. Dəstəyi asıb anasına:
- Bu da, yəqin, onlardandı, biri gedən kimi, o biri gəlir. Oyun
onayırlar. Hazırlaş, yaxındadılar, indi gələcəklər qiymət öldürməyə.
- Mən artıq dələduz maklerləri də, onların saxta alıcılarını da
yaxşı tanıyıram, qızım. O bayaqkını gördün! Ağzını açan kimi
dələduz olduğu görünürdü. Bunlar da qiyməti öldürmək istəsələr, dərhal qovacam, rədd olub getsinlər! - Zəhra hirsli-hirsli
cavab verdi.
- Qovmaq lazım deyil, anacan, - Sara anasını sakitləşdirdi, eləcə, deyərik ki, satmırıq, vəssalam.
Təxminən on beş dəqiqədən sonra qapının zəngi çalındı.
Onu Sara açdı. Gələnlərdən biri orta yaşlı, saçları seyrək, qarabuğdayı bir kişiydi, əynində yeyilmiş mavi cins, qolu qısa çit
köynək, ayağında idman krasovkası vardı. Yanındakı əlində
qara çanta tutmuş cavanın bir oğlandı.
- Biz sizə bir az öncə zəng edən adamlarıq. Evə baxmaq istərdik.
Sara onları içəri dəvət etdi. Zəhra da həyətə çıxdı, gələnlərlə
salamlaşıb, ovçu gözü ilə onları süzdü. Kişi həyəti gəzdi, amma
evə keçməyib açıq qapıdan içəri ötəri nəzər saldı.
- Yaxşı evdi, bəyəndim. Sahibi evdə yoxdu?
- Sahibi mənəm. - Zəhra könülsüz cavab verdi, gələnlərdən
gözü su içməmişdi.
- Bağışlayın, xanım, mən evin kişisini soruşurdum.
- O, evdə yoxdu, səfərdədi, nə lazımdısa məndən soruşa bilərsiz.
- Neçəyə satırsız evi?
- Yüz on min dollara deyirdik, son qiymət yüz beş min dollardı, ondan bir qəpik də aşağı olmaz!
- Dollar hara, qəpik hara, ay xanım? - Kişi güldü. Sonra da
ciddi görkəmlə: - Ucuz deyil? - deyə soruşdu.
185

- Yox, baha deyil!
Kişi gülümsədi.
- Xanım, mən, deyəsən, sualı başqa cür verdim axı.
- Belə görürəm, siz ev alana oxşamırsız axı. Xahiş edirəm,
vaxtımızı almayasız!
- Xanım, axı niyə hirslənirsiz? Mən acığa gələsi pis bir şey
demədim axı, sadəcə, soruşdum ki, niyə belə ucuz qiymət qoymusuz bu cür evi, onun qiyməti daha yüksək olmalıdı.
- Ay qardaş, siz deyəsən, bizimlə məzə tutursuz?! Hansı alıcı
satana deyər ki, evi niyə aşağı qiymətə satırsan?
- Yaxşı, mən bu evi alıram, özü də yüz on minə, bir qəpik də
aşağı yox, - kişi gülümsədi. - Notariusa nə vaxt gedə bilərik?
Zəhranın yenə ağlı bir şey kəsmədi, narahat olmağa başladı.
Gələnin danışığı onda şübhə yaratmışdı, nəsə düz adama oxşamırdı.
- Bilirsiz, mən evi satmıram! - Özü də gözləmədən çox acıqlı
cavab verdi.
Kişi təəccüblə əvvəlcə Zəhraya, sonra Saraya baxdı.
- Necə satmırsız?! Qəzetdə elan vermisiz, mən zəng etmişəm, demisiz gəlin. Gəlmişəm, evin qiymətini soruşmuşam,
qiyməti demisiz, mən də razılaşmışam. Bir də soruşdum ki, nə
vaxt alqı-satqını rəsmiləşdirə bilərik. Xətrinizə dəyəsi bir sözmü dedim?
Zəhra tamam karıxıb qalmışdı. O nə hə, nə də yox deyə bilirdi. Qızına baxdı.
- Üzrlü sayın, anam bu gün bir az əsəbidi, amma bu, sizinlə
bağlı deyil, - Sara gərginliyi yumşaltmağa çalışdı. - Evin sənədləri qaydasındadı, sizin dediyiniz istənilən vaxt notariusa gedə
bilərik. Alqı-satqının rəsmiləşdirilməsi zamanı pulu ödəmək
imkanınız olacaqmı?
- Pulu indi də ödəyə bilərəm. Özü də yüz on minin hamısını.
Notariusa isə sabah da gedə bilərik.
İndi də Sara duruxdu. Onda da şübhələr yaranmışdı ki, burada nəsə qaydasında deyil. Anasıyla baxışdılar. Bilmədi nə de186

sin, beləcə, bir neçə saniyə keçdi.
- Yox, pulu indi ödəməyə gərək yoxdu, onu sabah notariusda alqı-satqı zamanı ödəyərsiz. Amma sizdən bir xahişimiz olacaq. Biz yeni ev alana qədər icazə verərsizmi burda yaşayaq.
Kirayə haqqı da nə qədər edirsə, həmin puldan çıxa bilərsiz.
- Siz ev almağı təxminən nə vaxta nəzərdə tutursuz?
- Sizi anlayırıq, ev almısız, ora tez köçmək istəyirsiz. Ona görə, çalışarıq bu mümkün qədər tez olsun. Düşünürəm ki, ay
raşm, maksimum iki ay yetərli olar.
- Olsun. Sabah saat on birdə sizi sənədlərlə birgə Babək bağının yanındakı notariusda gözləyəcəm. Ehtiyac varsa, maşın gəlib sizi götürsün.
- Yox, sağ olun, gərək yoxdu, özümüz gələrik, - Zəhra tələsik
cavab verdi.
Kişi sağollaşıb gedəndə Saradan əl telefonunu istədi, kiçik
bir vərəqdə özünün telefon nömrəsini, böyründəsə "Əli Zamanlı" yazıb Saraya uzatdı.
Qəribə qonaqlar sağollaşıb qapıdan çıxan kimi anası təlaş
içində Saranı yanladı.
- Bu nə işdi başımıza gəldi, ay qızım?! Kimlərdi bunlar, görəsən? Mən çox qorxuram, Sara, bunlar düz adama oxşamırlar.
- Hə, ana, mənim də ağlım bir şey kəsmədi, - Sara fikirlifikirli dilləndi, - amma gəl sakitləşib ayıq başla düşünək ki, burda təhlükəli nə ola bilər axı. Biz qanunsuz bir iş tutmuruq ki,
nədənsə qorxub-çəkinək. Evimizi satmaq istəyirik, bu adamlar
da almaq istəyirlər. Onda niyə belə təşvişə düşmüşük ki?!
- Sara, sən nə vaxt belə bir şey görmüsən və ya eşitmisən ki,
alan satanın dediyi qiymətdən yuxarı pul təklif etsin?! Özü də
rəsmiləşdirmə olmadan pulun hamısını əvvəlcədən ödəmək istəsin. Bunlar birdən cinayətkar-zad olarlar. Pulu verərlər, sonra
gecə adamın evinə oğru, quldur göndərərlər. Mən çox qorxuram, Sara. Kişinin paltarından cin hürkürdü, onun o qədər pulu
hardandı? Bəlkə, o vor zakondu nədi onlardandı. Onlar da bu
cür sadə geyinirlər, amma pullarını balta kəsməz.
187

- Ay ana, elə danışdın ki, elə bil vor-zakonlarla oturub-duransan, - Sara güldü. Bir qədər fikrə gedib, - amma səninlə razıyam ki, ehtiyatlı olmaq gərək, pis dövrdü, adam o qədər pis-pis
şeylər eşidir ki, - deyə əlavə etdi.
- Bəlkə, nə qədər gec deyil, zəng edib deyək ki, evi satmırıq.
- Yox, ana, bu lap adamı dolamaq olar. Bəlkə, deyək pulu
nağd ödəməsinlər, bank hesabına köçürsünlər. Biz o qədər pulu
neynirik ki, evdə saxlayırıq. Ehtiyac olduqca bankdan lazım
olan miqdarı çıxara bilərik.
- Doğrudan ey, heç bu ağlıma gəlməmişdi. Onda sənədləri
hazırla, sabah bir yerdə gedərik.
Ertəsi gün danışılmış vaxtda notariusun qarşısındaydılar.
Hər zaman olduğu kimi, içəri adamla doluydu. Saranı yenə
əsəb bürüdü. Hər dəfə yolu buralara düşəndə fikirləşirdi ki, niyə saylarını artırmırlar ki, adamlar belə əziyyət çəkir. Hər dəfə
notariusa işi düşəndə həm bir neçə saatını itirir, həm də xeyli
əsəb sarsıntısı keçirirdi. Axırıncı dəfə universitetə qəbulla bağlı
sənəd verəndə notariusda olmuşdu, attestatını və bir neçə digər
sənədin surətini təsdiqlətməliydi. Düz iki saatını itirmişdi, axırda da ondan qanunda nəzərdə tutulan rüsumdan artıq pul istəmişdilər. O vaxt dalaşıb çıxmışdı.
Zəhra narahatdı, tez-tez saatına baxırdı. “Saat on bir oldu,
bunlar harda qaldılar”, - deyə dodağının altında deyinməyə
başladı. Elə bu vaxt notariusun qarşısında iri bir qara “Cip” dayandı. Maşından qara kostyum, ağ köynək və qara ayaqqabı
geymiş, gözünə qara şüşəli eynək taxmış bir nəfər düşdü və onlara tərəf gəldi, çatıb salamlaşdı.
- Çoxdan gözləyirsiz? Mən hazır, notariusla danışmışam, keçə bilərik.
Sara şokdaydı: bu, dünən evlərinə gələn həmin o cındırından cin hürkən adam idi. Anası da hipnoz altındaymış kimi
gözlərini kişinin sifətinə dikib donub qalmışdı. Öncə Sara özünə gəldi.
- Biz də hazırıq. Bağışlayın, bu gün tam fərqli geyimdəsiz,
188

ona görə, sizi tanımadıq.
- Belə yerlərdə həmişə geyim köməyə gəlir. Mən geyimə xüsusi önəm verən adamlardan deyiləm, amma elə məmləkətdəyik ki, burda adamı hələ də geyimə görə qarşılayırlar. Molla
Nəsrəddinlə bağlı lətifəni eşitməmiş olmazsız, yəqin. Molla
köhnə paltarda bir məclisə gedir, ona tərəf heç baxan da olmur,
ac-susuz məclisi tərk edir. Evə gedib paltarını dəyişir, bahalı
çuxasını geyib yenidən həmin məclisə qayıdır. Bu dəfə onu hörmət-izzətlə yuxarı başda oturdub qabağına hər cür nemətlər
düzürlər. Molla çuxasının ucundan yapışıb xörəyə yaxınlaşdırır
və deyir: "Ye, çuxa, ye, bunu mənə yox, sənə gətiriblər”.
Gülüşdülər.
- Niyə adi alqı-satqını bu qədər rəsmiyyətə salıb adamları incidirlər anlamıram, - kişi başının işarəsilə notariusun qabağında
toplanan adamları göstərdi. - Ötən il yaxın qohumlarımdan biri
mənə zəng etdi ki, internetlə Hollandiyada sərfəli qiymətə maşın tapıb, bu işdə ona yardımçı ola bilərəmmi. Ucuz başa gəlsin
deyə, maşını dəniz yoluyla Gürcüstan gömrüyünə yollayıb, ordan götürüb Bakıya gətirmək istəyirdi. Qohumum çox hörmətli
adamdı, xətrini də çox istəyirəm. Bir gün gəldi ora, salonda seçdiyi maşının pulunu ödəyib çıxandan sonra onu yaxınlıqdakı
poçtlardan birinə apardım. Biləndə ki, hara gəlmişik, təəccübləndi. Satıcı olmadan alqı-satqının rəsmiləşdirilməsinə isə ondan da çox təəccübləndi. Gülə-gülə dedim ki, bura oralar ha deyil ki, bir topa adam saatlarla boynunu büküb notariat kontorunun qabağında gözləsin, sonra da ondan bir qucaq sənəd, böyük məbləğdə rüsum, hələ üstəlik də, əlavə haqq istəsinlər.
Hollandiyada buna adi bir əməliyyat kimi baxırlar, elə bu
səbəbdən də, dövlət bu işi poçtlara tapşırıb. Satıcının bu prosesdə iştirakına isə gərək bilmir, çünki öz vətəndaşına inamı, etibarı var. Maşının və qohumumun kimlik sənədini poçta verdik,
cəmi on dəqiqəyə sənədləri hazırlayıb qaytardılar özümüzə.
Sara eşitdiklərinə çox təəccübləndi. Əvvəl fikirləşdi ki, bizdə
də belə etsələr, bundan sui-istifadə edənlər çox olar. Amma tez
189

də fikrini dəyişdi. Dövlət öz vətəndaşına etibar etməlidi, ona
potensial cinayətkar, dələduz, oğru kimi baxmalı deyil. Sevgi,
diqqət, etibar yaxşı vətəndaş yetişdirir. Bu cür düşünə-düşünə
təzə tanışa dünənki qərarlarını bildirmək istədi. Amma bilmirdi
ki, ona "dayı"mı, "bəy"mi yoxsa "müəllim" desin. Bunlardan
hansı birinə aid olduğunu hələ də özü üçün ayırd edə bilməmişdi. Birbaşa mətləbə keçdi.
- Bilirsiniz, biz qərara gəldik ki, pulu sizdən nağd almayaq,
bank hesabımıza köçürəsiz.
- Mənim üçün heç bir problem yoxdu. Onda, yaxınlıqda
bank var, pulu hesabınıza köçürüb gəlirəm.
Onun maşınla banka gedib-gəlməyi iyirmi dəqiqə çəkdi. Notariat kontorunda növbəyə dayanmış çox sayda adamın yanından keçərək baş notariusun otağına girdi.
“Öz ölkəsində, yəqin, bunu heç vaxt etməzdi”, - düşündü.
“Öz ölkəsində” ifadəsi özünə də qəribə gəldi.
Bu vaxt Saragili də içəri dəvət etdilər. Mehman alqı-satqı ilə
bağlı qızına etibarnamə vermişdi. Uzun növbənin yanından keçəndə Sara narazı baxışların altında əzildiyini hiss etdi.
”Özün haqdan-ədalətdən danışırsan, amma əlinə fürsət düşəndə hamısı yaddan çıxır!” - Bu acı hissin təsiri altında içəri girib notariusun təqdim etdiyi sənədləri imzaladı.
Kabinetdən çıxanda başını aşağı salıb növbənin yanından
tez keçdi. Təmiz havaya çıxıb geriyə baxdı; ardınca gələn anası
məmnun görünürdü. Bir neçə dəqiqədən sonra qonaq da eyni
məmnun görkəmdə binadan çıxdı.
- Görürsüz də, bankda köçürmə və notariusda rəsmiləşdirmə çuxanın hesabına cəmi yarım saata başa gəldi. - Sənədləri
çantasına qoydu. - Bu işi sona çatdırdıq. Xeyirli olsun. Fikir vermişdim, təzə evimdə limon ağaclarının üstündə qəşəng limonlar var; bu münasibətlə məni limonlu çaya qonaq etsəniz, minnətdar olardım.
Onsuz da acıqlı olan Saranın “evimdə” sözü heç xoşuna gəlmədi, amma “yox” demək də ədəbsizlik olar deyə düşünüb:
190

- Biz, yəqin, bir saata evdə olacağıq. Məmnuniyyətlə edərik,
- dedi.
- Bir saata niyə, maşın bizim ixtiyarımızdadı, on beş dəqiqəyə bizdəyik, - kişi maşına yaxınlaşdı, qapını açıb onları içəri dəvət etdi.
Ana-bala yenə baxışdılar, amma imtina üçün yer yox idi.
Doğrudan da, on beş dəqiqəyə evdəydilər.
Anası çay qoymağa getdi, Sara qonaqla təklikdə qaldı. Nədənsə özünü narahat hiss edirdi, ona elə gəlirdi ki, baş verənlərin arxasında nəsə xoşagəlməz bir sirr dayanır.
- Sara, qızım, təhsilin necə gedir, imtahanları bitirdinmi? Qonaq sualı verib cavabı gözləmədən əlavə etdi: - Hüquqşünaslıq gözəl sənətdi...
Sara özünü itirdi: bu adam bunları haradan bilirdi?
- Sağ olun, hər şey qaydasındadı, - təəccübünü gizlətməyə
çalışdı.
- Mən də o vaxt hüquqşünas olmaq istəyirdim. Amma atam
kolxoz sədriydi deyə, sənədlərimi götürmədilər. O vaxt yerli
partiya komitəsi qayda qoymuşdu: vəzifəlilərin uşaqları hüquq
fakültəsinə sənəd verə bilməzdilər. Çox məntiqsiz qaydaydı,
guya bu yolla rüşvətin qarşısını almaq istəyirdilər. Ulaq qalmışdı kənarda, palanı döyəcləyirdilər. Məcbur olub sənədlərimi tarix fakültəsinə verdim. Atam təkid etdi. O, köhnə kommunistlərdən idi. O vaxt bu fakültəni bitirənləri partiya orqanlarında
işə götürürdülər. Sonra o quruluş da dağıldı, partiya da. Gedib
yüz əlli-iki yüz manata orta məktəbdə müəllim işləmək istəmədim. Başqa heç nəyə yaramırdı o diplom. Tamam başqa sahəyə,
biznesə getdim. İndi fikirləşirəm ki, nə yaxşı o vaxt hüquqşünas
olmaq arzum baş tutmadı, indi ola bilsin ya hakimdim, ya da
prokuror, nə qədər də günah qazanmışdım.
Sara yerində qurcalandı, ona elə gəldi ki, qonaq bu sözlə atasına işarə vurur. Amma sonra düşündü ki, atası barədə onun
haradan xəbəri olasıydı ki. “Son vaxtlar hər şeyə şübhəylə yanaşmağa başlamısan, xanım qız, yaxşı əlamət deyil bu!” - Ürə191

yində özünü məzəmmətlədi. Bu vaxt anası çayı gətirib çıxardı.
- Neçə ildi bu evdə yaşayırsız?
- On beş ildi, - Zəhra darindən köks ötürdü.
- Mən Hollandiya vətəndaşıyam. Doqquz il öncə ora köçmüşəm. Mənim burda böyük biznesim vardı. Sovetlər dağılandan
sonra biznesə girişdim. O vaxt ticarətdə yaxşı pul vardı. Əvvəl
İrandan xırda-para şeylər gətirib satırdıq. Əlim yaxşı gətirirdi.
Sonra plastik boru istehsalına keçdim, öz şirkətimi yaratdım,
bir müddətdən sonra böyük bir istehsalata çevrildi. İşlərim yaxşı gedirdi, biznesim də gündən günə genişlənirdi. Günlərin birində telefonuma gizli nömrədən zəng gəldi. Məni Milli Təhlükəsizlik Nazirliyinə çağırırdılar. Durub getdim. Əvvəlcə məndən xoşluqla obyektlərimdən imtina etməyi tələb etdilər, təbii
ki, mən razı olmadım. Onda məni liftlə aşağı endirdilər. Zirzəmi kimi qaranlıq bir yerdi. Orda məni çarpayısı olan balaca bir
otağa saldılar. Otağın pəncərəsi yoxuydu, işığı da yanmırdı. İki
gün orada qaldım. Gündə bir dəfə bir stəkan su, iki ədəd balaca
soyulmuş kartof verirdilər. Üçüncü gün məni yuxarı qaldırdılar
və tələbi təkrarladılar. Yox cavabını verəndə məni yenidən
həmin otağa qaytarıb vəhşicəsinə döydülər. O qədər döydülər
ki, huşumu itirdim, amma üstümə su töküb ayıldıb yenidən
döydülər. Bu dəfə elə bərk döydülər ki, öləcəyimdən qorxub
bağıra-bağıra bütün bunları ictimailəşdirəcəyimi dedim. Bu,
mənim çox böyük səhvim idi. Bunu sonra anladım. Tutulmağımın dördüncü günü otağıma iki maskalı gəldi. Onlardan birinin əlində silah və salafanda narkotik vardı. Mənə dedi ki, ya
indi səni soyundurub zorlayıb, bunu videoya çəkib sonra yayacağıq, ya da bunların sənin evində tapılması barədə protokola
imza atacaqsan. Əvvəl elə bildim ki, məni qorxutmaq istəyirlər,
cavab verdim ki, nə istəyirsiz edin, heç nəyə qol çəkən deyiləm.
Onda onlardan biri mənə yaxınlaşdı, dubinkayla başıma necə
zərbə vurdusa, huşumu itirdim. Üstümə su töküləndə ayıldım.
Kaş ayılmayaydım. Əllərimi və ayaqlarımı kəndirlə çarpayının
qollarına bağlamışdılar, özümü də lütləmişdilər. Otaqda hə192

minki maskalılar idi, səslərindən tanıdım. Biri dedi ki, sənədlərə qol çəkməsən, indi səni zorlayıb videoya çəkəcəklər və onu
bir gün kimsə yaya bilər. Və təbii ki, montaj olunmuş formada.
Nə bu çarpayı görünəcək, nə də ki, kəndirlər, ancaq sənin sifətin görünəcək, bir də ki, bir yerin. Mən daha dözə bilmədim və
qışqırdım ki, nə sənəd istəyirlər gətirsinlər qol çəkim. Onda
qollarımı açdılar, qarşıma bir topa sənəd qoydular, heç oxumadan imzaladım. Səhəri gün mənə odlu silah saxlama və narkotiklə bağlı ittiham verdilər. İstintaqım bir ilə yaxın davam etdi.
Getsin o günlər gəlməsin.
Çaydan bir qurtum alıb siqaret çıxarıb yandırdı, tüstüsünü
acgözlüklə ciyərlərinə çəkib, sonra havaya buraxa-buraxa davam etdi:
- Məni tək kamerada saxlayırdılar. Ailəmlə görüşə həbsimdən yalnız iki ay sonra icazə verdilər, o da nəzarət altında, şüşə
arxasında. Hər görüşdən qabaq ciddi xəbərdarlıq edirdilər ki,
baş verənlər barədə yaxınlarıma danışsam, mənim üçün çox pis
olacaq. Həmin o səhnəni və onun təkrar oluna biləcəyini xatırlatdılar. Bir il ərzində cəmi üç görüş verildi. Mənə vəkil tutmağı
da qadağan etmişdilər. Onlara işləyən bir vəkili vermişdilər, istintaq dövründə sifətini cəmi iki dəfə gördüm. Hər dəfə soruşurdu ki, məni incidib-eləmirlər ki. Anlayırdım ki, bu yolla məni yoxlamaq istəyirlər. Ona görə, hər şeyin normal olduğunu
deməyə məcburdum. Təcridxanada saxlandığım dövrdə hər
xırda şeyə görə məni karsa salır, vəhşicəsinə döyürdülər. O
dəhşətləri ki, mən gördüm, onu düşmənimə belə arzulamıram.
Qonaq bu yerdə söhbətinə ara verdi, yenidən siqaret çıxarıb
yandırdı. Sara ilə anası şokdaydılar.
- Bu zəhrimar da həbsxanadan qalma vərdişdi. Həbsdən çıxandan sonra çox istədim atam, amma hər dəfə o dəhşətli günlərim yadıma düşəndə köməyimə bu gəlir. O günləri isə heç cür
yaddaşdan silmək olmur... - Qonaq siqaretdən bir neçə qullab
aldı. - Sonra işimi verdilər məhkəməyə. Məni on beş ilə qədər
həbs cəzası gözləyirdi. İçəridə elə şeylər görmüşdüm ki, çölə
193

çıxmaq üçün bütün var-dövlətimdən keçməyə hazır idim. Amma biləndə ki, MTN-in tutduğu adamların məhkəmədə bəraət
alması mümkünsüzdü, tamam ümidimi itirdim. Hətta Allahdan da ümidim üzüldü. İntihar barədə düşünməyə başladım,
qərarım da qətiydi...
- İntihar? - Zəhranın həyəcandan səsi titrədi.
- Hə, intihar. Hətta onu necə həyata keçirəcəyimin planını da
cızmışdım. Amma tək balama görəmi, etdiyim yaxşılıqlara görəmi, bilmirəm nəyə görəsə, görünür, Tanrının mənə yazığı gəldi, heç gözləmədiyim yerdə mənə qapı açdı. Bir gün vəkilim
yanıma gəlib sevinə-sevinə muştuluqladı ki, işimi Mehman Səfərliyə veriblər. Vəkil əvvəl onlara işləyirdi, amma bir müddət
sonra bir-birimizə isinişdik, pis adam deyildi. Mehman müəllimin barəsində həbsdə çox eşitmişdim. Onu çox adam tərifləyirdi, ədalətli hakim olduğunu deyirdilər. Evə xəbər göndərdim
ki, ona yol tapsınlar, çölə çıxmaq üçün nə qədər pul istəsə, verməyə hazır olduğumu çatdırsınlar. O, bunu eşidəndə bərk hirslənib adamlarımı qovmuşdu. O vaxt çox qorxdum ki, birdən
acığa düşər, ağır cəza verər. Sonra məhkəməm başladı, prosesin
əvvəlində işlə dərindən tanış olduğunu hiss etdim. Bunu hiss
etdirməsə də, məhkəmənin gedişindən, mənə, vəkillərə, şahidlərə, ekspertə verdiyi suallardan, sübutları necə diqqətlə araşdırmağından gördüm ki, mənim həmin cinayəti törətdiyimə
şübhələri var. Bir dəfə məhkəmə iclası bitdikdən sonra məni
onun otağına apardılar. Nəzarətçilərdən bizi təklikdə buraxmalarını xahiş etdi. Onlar çıxandan sonra yerindən durub mənə
yaxınlaşdı, əllə görüşdü, oturmağa yer göstərdi, çay gətizdirdi.
Onun bu cür münasibətindən çox mütəəssir olmuşdum, görmədiyim şeylərdi bunlar. Mənə dedi ki, günahsız olduğuma daha
şübhəsi qalmayıb və ona qalsa, elə bu gün açıb məni buraxar,
ona işgəncə verənlərin və işi saxtalaşdıranların cinayət məsuliyyəti məsələsini qaldırar. Amma bu işin arxasında çox böyük
adamların dayandığını, ona da güclü təzyiqlər olduğunu söylədi. Mənim yenə dilim dinc durmadı, qorxa-qorxa ona dedim ki,
194

yuxarıların ağzını yummağa nə qədər pul lazımdısa verməyə
hazıram, təki azadlığa çıxa bilim. Çöldə nə başıma gətirilənlər
barədə kiməsə bir söz deyəcəm, nə də əlimdən alınmış malmülkün davasını edəcəm. Mənim o bir ildə çəkdiyim dəhşətlərin əvəzini heç nə ödəyə bilməz. Mehman müəllim acıqlansa
da, məni qovmadı, ancaq onu dedi ki, pulla iş görmür, həm də
bu iş pulla düzələnlərdən deyil. Burda bircə o qalır ki, riski
boynuna çəkib məni azadlığa buraxmağın yolunu tapsın. Dedi
ki, bəraət verə bilməyəcək, bu, başağrısına çevrilə bilər: kimlərsə məsuliyyətə cəlb olunmalıdı, kompensasiya məsələsi, başqa
şeylər də ortaya çıxa bilər. Ona görə, iki və ya üç illik şərti cəza
variantına daha çox üstünlük verdiyini dedi. Amma mənə xəbərdarlıq etdi ki, azadlığa çıxandan sonra başına gələnlər barədə hansısa qəzetə müsahibə versəm və ya harasa şikayət etsəm,
özümü də risk altına qoymuş olacam, onu da. Mən o anda elə
sevinmişdim ki, onun ayaqlarına düşüb əllərindən öpməyə hazırdım. Ona and içdim ki, başıma açılan oyunlar, eləcə də bu
otaqda olan söhbət barədə heç yerdə dilimdən bir söz belə qaçırmayacam. Mehman müəllim dediyini etdi, prokuror mənə
səkkiz il iş istədi, o isə mənə üç il iş kəsdi, bir ili həbsdə yatmışdım, qalan iki ili sınaq müddətilə şərti cəza verdi və məni məhkəmə zalından azad etdilər. Mən təkcə azadlığıma görə yox, yaşamağıma görə də o kişiyə minnətdaram. Həbsdə hepatit xəstəliyinə tutulmuşdum və hiss edirdim ki, gündən günə bədənim
necə əldən gedir, mən ordan çətin sağ çıxaydım...
Qonaq qutudan sonuncu siqareti çıxarıb yandırdı. Cibindən
pul çıxarıb yanındakı gənci siqaret dalınca göndərdi.
- Azadlığa çıxandan sonra, söz verdiyim kimi, sınaq müddətində heç yerdə heç nə danışmadım, baxmayaraq ki, zəng edib
müsahibə almaq istəyənlər çox idi. Həm də bəxtim gətirdi ki, o
vaxtkı naziri də işdən çıxardılar, bu işin üstünə düşən olmadı.
İki ilim tamam olan günün səhəri ailəmi də götürüb ölkədən
çıxdım. Doqquz ildi ki, Hollandiyada yaşayıram. Əvvəlcə çətin
oldu. Yad ölkə, yad mədəniyyət, dil problemi, qızımın təhsili,
195

özüm də işsiz. Amma dostlar sağ olsunlar, kömək etdilər, kiçik
bir dönər dükanı açdım, biznesim yavaş-yavaş genişlənməyə
başladı. İndi böyük bir fabrikim var, orda iki yüzdən çox adam
çalışır. Həyat yoldaşım fabrikin idarəçiliyində mənə yardım
edir. Hər ikimiz hollandca ana dilimizdəki kimi danışırıq. Yoldaşım ingilis dili kursuna getdi, indi bu dildə də səlis danışır.
Mənim hövsələm çatmadı, amma çulumu sudan çıxara bilirəm.
O ölkədə özümüzü çox rahat və təhlükəsiz hiss edirik. Düzdü,
vətən üçün darıxmamaq olmur, amma orda özünü daha güvənli hiss edirsən, bütün təşəbbüslərində dövlət sənə dəstək olur.
Vergini vaxtlı-vaxtında ödəyirsənsə, kimsə gəlib qapını döyüb
səni narahat etməz. Yoxsa burdakı kimi...
Qonaq yenidən siqaret çıxardı.
- Əsas da ki, qızım Banuçiçəkdi. O, maşallah, üç dildə təmiz
danışır: holland və ingilis dilindən başqa fransız dilini də öyrənib. Bakalavrı Hollandiyada, magistraturanı isə Fransada bitirib. İndi İtaliyaya doktaranturaya hazırlaşır, italyan dili kursuna gedir. Böyük planları var. Fikirləşirəm ki, burda qalsaydı,
nə olasıydı ki...
Susdu. Kədərli baxışlarını evə zilləyib xeyli baxdı. Ardınca
qara çantasını götürüb tələsmədən onu açdı, içindəki sənədləri
çıxarıb masanın üstünə qoydu.
- Mən bu gün həyatda olduğuma görə Mehman müəllimə
minnətdaram. Həbsdən çıxandan sonra adi bir qonaqlıq təklifimi belə, hər dəfə bir bəhanə ilə rədd edib. Onun mənə etdiyi
yaxşılıq heç nəylə ölçülə bilməz. Tutulması xəbərini eşidəndə
xeyli müddət özümə gələ bilmədim. Elə hey düşünürdüm ki,
ona necə kömək edə bilərəm. Amma ölkədəki duruma bələddim deyə, anlayırdım ki, bu iş bəndəlik deyil. Ona görə, gecəgündüz Tanrıya dua edirdim ki, özü ona kömək olsun. Evin satılmağından da təsadüfən saytlardan xəbər tutdum. Çox pis oldum. Səhəri gün Bakıya bilet aldım. Sizə zəng edəndə uçaqdan
düşdüyüm bir saat olardı. Əvvəl istədim o pulu gətirib verəm
sizə, özünüz necə istəsəniz, elə də xərcləyin. Amma sonra dü196

şündüm ki, böyük ehtimalla onu bu cür götürməzsiz. Ona görə,
bu oyunu qurdum. İndi bu ev mənim adımadı, amma kağızda.
O, həmişə Mehman müəllimin evi olaraq qalacaq, ailəsi də burda yaşamaqda davam edəcək. Bankdakı o pulu da ehtiyaclarınıza xərcləyin, müəllimə də deyin ki, yeməyinə-içməyinə, ən
əsası da səhhətinə yaxşı baxsın. - Üzünü Saraya tutub gülümsündü: - Qızım, bunları sənə etibar edirəm, elə yerdə gizlət ki,
bir də heç vaxt heç kim tapa bilməsin...
Hələ də eşitdiklərinin şokundan ayılmamış Sara ilə anası etiraz etmək istəyirdilər ki, qonaq onları qabaqladı.
- Xahiş edirəm, yox deməyin, - yenə də gülümsədi, - onsuz
da mənası yoxdu... - Ayağa qalxdı. - Mən indi getməliyəm. Bu
axşam Hollandiyaya uçuram. Yarım saatdan sonra isə vacib bir
görüşüm var. Bayaq notariusda sizə Hollandiyada maşın alan
qohumumdan danışdım ha, onunla. Burda çox tanınmış hüquqçudu. Bəlkə də, adını eşitmiş olarsan, qızım. Arif Zamanlı.
Bu adı eşidən kimi, Saranın üzünə təbəssüm qondu.
- Siz Arif müəllimin qohumu imişsiz! Arif müəllim böyük
hüquqşünasdı, həm də möhtəşəm insandı. Mənim də çox dəyər
verdiyim birisidi. Bəs bunu niyə əvvəlcədən demirdiz?! - Bu
yerdə gülə-gülə anasına baxdı. - Anamla mən dünəndən ürəkgöbəyimizi yemişik ki, yəqin, siz vor-zakonsuz.
Zəhra qızardı, qızına göz ağardıb utandığından başını aşağı
saldı. Qonaqsa ürəkdən qəhqəhə çəkdi.
- Mən də fikirləşirdim ki, bunlar niyə mənə belə əyri-əyri baxırlar. Arif müəllim barədə isə səndən o sözləri eşitməyə çox
şad oldum, qızım. Çox heyfslənirəm ki, o cür iştedadlı adam
burda məhv olub gedir. Neçə dəfə ona təklif etmişəm ki, ailəlikcə köçüb gəlsinlər, deyir ölkəni qoyub gedə bilmərəm. Amma o
biri tərəfdən də sevinirəm ki, nə yaxşı bu məmləkətin onun kimi, atan kimi işıqlı adamları hələ də qalmaqdadı. Bu, insanı
ümidləndirir... - Bu yerdə saatına baxdı. - Yaxşı, mən gedim.
Söhbət quzunu qurda verər. Təsəvvür edə bilməzsiz ki, indi necə rahatam. Çiynimdən elə bil ağır bir yük götürüldü. Həm də
197

çox sevinirəm ki, sizin kimi gözəl bir ailə ilə tanış oldum. İnşallah, Mehman müəllim həbsdən çıxsın, hamınızı Hollandiyaya
qonaq dəvət edəcəm. Həyat yoldaşıma barənizdə yazmışam. O
da çox sevinər.
Qəribə qonaq gedəndən sonra ana-bala uzun müddət bir-birilərinə deməyə söz tapa bilmədilər.
***
Sara soraqlaşa-soraqlaşa birtəhər axtardığı ünvanı tapa bildi.
Qapını təxminən qırx-qırx beş yaşlı bir qadın açdı. Yaş və güman ki, xəstəlik sifətində, saçlarında izlərini buraxsa da, gözəlliyini, təravətini itirməmişdi. Başında yaşıl örtük vardı. Qadın
bir neçə saniyə onu təəccüblə süzdü:
- Sizə kim lazımdı?
- Bura Bəşir bəyin evidi? Siz, yəqin, Fəridə xanımsız? - Sara
sifətinə təbəssüm verməyə çalışdı, içində bir gərginlik vardı.
- Bəli, - deyə ev sahibəsi cavab verdi, sonra da günah işlədirmiş kimi üzrxahlıq etdi, - nəsə tanış gəlirsən, qızım, amma xatırlaya bilmədim.
- Mən... - duruxdu, həyəcandan özünü itirmişdi, istədi desin
ki, sizin ərinizə hökm çıxaran hakimin qızıyam, amma dilindən
başqa söz çıxdı, - adım Saradı, Fərəcin tələbə yoldaşıyam.
Saranın ürəyi getdikcə artan həyəcandan daha bərk döyünməyə başladı.
- Xoş gəlmisən, qızım, qapıda niyə dayanmısan, keç içəri, Fəridə ayağını içəri qoyan Saranı qucaqladı. - Fərəc səndən o
qədər xoş sözlər danışıb ki. Necə oldu, tanıya bilmədim. Mən
səni oğlumun tələbə yoldaşlarıyla birgə çəkdirdiyi şəkillərdə
çox görmüşəm. İndi də baxıb fikirləşirdim ki, mən bu qızı hardan tanıyıram, amma xatırlaya bilmirdim. Qocalığın üzü qara
olsun, yaddaşım tamam korlanıb.
- Siz çox gəncsiniz, Fəridə xanım, nə qocalıq?! - Sara həm xoş
qarşılanmasından ürəklənmiş, həm də çox tez quşu qondu bu
qadına.
198

- Eh, ay qızım, gənclik çoxdan gedib. Bu xəstəlik də tamam
əldən salıb məni. Nə isə buraxaq bu söhbətləri. Keç otur, qızım.
Nə gizlədim, gəlişin çox gözlənilməzdi mənim üçün. Nə əcəb,
Fərəc gələcəyini deməyib. Məscidə namaz qılmağa gedib, indi
zəng edib gəldiyini deyərəm ona.
- Yox, Fəridə xanım, onu narahat etməyin. Fərəclə universitetdə tez-tez görüşürük. Bu gəlişimin məqsədi sizinlə bağlıdı.
Hələ ki, ikilikdə söhbətləşmək istərdim. Fərəcə də gələcəyimi
ona görə deməmişəm. Bu vaxtlar məsciddə olduğunu da bilirəm.
- Nə deyirəm, Sara, sən bilən məsləhətdi. - Gözlərindəki kədəri hiss etmək çətin deyildi. - Atan necədi, qızım? Fərəc onun
başına gələnləri mənə danışıb, çox pis oldum. Allah qapısını açsın. Deyirəm necə vicdansızdılar!
- Yaxşıdı, Fəridə xanım. Hamınıza salamları var. Bura da
onun xahişilə gəlmişəm. - Sara yerində narahat-narahat qurcalandı. - Atam baş verənlərə görə çox peşmandı...
- Eh, ay qızım, o da olmasaydı, bunu başqası edəcəkdi. Bu
ölkədə hakim nəyisə həll edir ki, bəyəm? Ona nə qərar desələr,
onu da çıxarmalıdı. Bir də ki, atanın son addımı onun vicdanlı
adam olduğunu göstərdi.
- Təşəkkür edirəm, Fəridə xanım. Mənə bu mövzuda danışmaq çətindi, çünki söhbət doğmamdan gedir. Başqa cür olsaydı, bəlkə də, heç vaxt bu evə ayaq basmağa cəsarət etməzdim.
Amma atam düşünərək həbsə getməklə özü özünü cəzalandırıb. O, Bəşir müəllimə və onunla birgə həbsxanaya göndərilən
digər şəxslərə, onların ailələrinə və yaxınlarına bu acını yaşatdığına görə çox üzülür. İndi onun sizin dəstəyinizə ehtiyacı var.
- Bizim dəstəyimizə? - Fəridə təəccüblə soruşdu.
- Hə, sizin. Atam hələ həbsdən öncə, hicab qadağası qüvvədə olan dövr üçün Şəmsə müəllim danışmışdı. Dindar xanımdı,
həm də təcrübəli pedaqoqdu. Ailəniz barədə da məlumatlıdı,
dərsləri gəlib evdə keçməyə də razılıq verib. Hətta bunu təmənnasız etmək istəyib, amma atam razı olmayıb.
199

- Qızım, axı sən bilməmiş olmazsan, bizim müəllimin haqqını ödəməyə imkanımız yoxdu. Elə imkansızlıq üzündən Fərəcin təhsil haqqını ödəyə bilmədik, uşağı imtahana buraxmırlar.
- Bilirəm, Fəridə xanım, elə bu məsələləri sizinlə müzakirə
etmək üçün burdayam. Atanın təklifi ilə biz evimizi satmışıq.
Amma iş elə gətirdi ki, evi alan adama atam vaxtilə yaxşılıq
edib, həmin adamın da hazırda Hollandiyada böyük biznesi
var, imkanlı adamdı. Evin pulunu da tam həcmdə ödəyib. Bizə
də həmin evdə əvvəlki kimi yaşamağa icazə verib. Əslində, həmin pulu atama təmənnasız verib, evdə də gözü yoxdu, amma
inşallah, ata həbsdən çıxar, hesablaşarlar. Sözümün canı odu ki,
indi əlimizdə xeyli ehtiyat pul var. Hamımıza bəs edər. O puldan Şəmsə evdə dərs deyəcək müəllimin haqqını da, Fərəcin
təhsil haqqını da ödəmək imkanı var.
- Sən nə danışırsan, qızım? Elə şeymi olar?! Mən buna razı
ola bilmərəm. Hələ özümü kənara qoyum, Bəşirlə Fərəc buna
heç zaman qol qoymazlar.
- Fəridə xanım, mən hələ bitirməmişəm, - Sara gülümsədi, atamın daha bir xahişi var. O, həbsinə qədər sizin müalicənizlə
bağlı maraqlanıbmış. Əlaqələri hesabına İsraildə çox yaxşı bir
həkimə çıxıb. Siz təcili İsrailə həmin həkimin qəbuluna getməlisiz.
- Sara, qızım, mən İsraili nə tanıyıram?! Bir də ki, ora mən
hansı pulla gedəcəm?!
- Fəridə xanım, axı mən dedim ki, bizim ehtiyat pulumuz
var və o, sizin bütün müayinə və müalicə xərclərinizi qarşılamaq üçün yetərlidi.
- Qızım, bu barədə heç danışmağa dəyməz. Heç mümkün
olası şey deyil. Heç Bəşiri demirəm, Fərəc eşitsə, dünyanı dağıdar!
- Onları razı salmaq mənim boynuma, əsas sizin razılığınızdı. Elə ona görə də, söhbətin əvvəlində qeyd etdim ki, atamın
sizin dəstəyinizə ehtiyacı var.
- Yox, qızım, üz vurma, mən belə şeyə qol qoya bilmərəm.
200

- Fəridə xanım, siz atamın durumunu anlamamış deyilsiz. O,
etdiklərinə görə çox əzab çəkir. Bu yolla günahlarını azacıq da
olsa yumağa çalışır. Bu, onun üçün çox vacibdi. Razılaşmasanız, bu, atama çox ağır mənəvi zərbə olacaq. Özü də təkcə atama yox. Onun ailəsi - anam, mən, qardaşım həyatımızın qalan
hissəsini günah hissilə yaşamalı olacıq. Həm də sizə nəsə olsa,
təsəvvür edirsizmi bu Bəşir dayı üçün bu necə dəhşətli bir şey
olar. Hələ uşaqları demirəm. Onlar necə olacaqlar? Sizin imtinanız təkcə sağlamlığınızı, həyatınızı təhlükə altına qoymur,
həm də görün nə qədər adamı zərbə altına qoyur. Hə, Fəridə
xanım, nə deyirsiz? Nə olar, deyin ki, razısız.
Sara az qala yalvarırdı. Ev sahibəsi çıxılmaz durumdaydı, nə
hə deyə bilirdi, nə də yox. Gözləri yaşla dolmuşdu.
- Mən, mən... - Qəhərdən sözünü bitirə bilmədi. - Bağışla, qızım, zəiflik göstərdim, mən indi dəqiq bir şey deyə bilmərəm,
öncə Fərəclə danışmalıyam.
- Siz Fərəclə danışın, sonra mən də danışaram. İndi önəmli
sizin razılığınızdı. - Sara da qəhərini boğub gülümsədi. - Belə
anladım ki, onu sizdən artıq almışam. İsrailə isə bir yerdə gedərik. Elə bilin ki, mən də sizin qızınızam, Şəmsin böyük bacısı.
- Sağ ol, qızım. Sənin kimi qızı olan ana xoşbəxtdi.
- Fərəc də çox xoşbəxtdi ki, sizin kimi anası var. Özü burda
yoxdu, fürsətdən istifadə edib deyim ki, çox dəyərli oğul böyütmüsüz, sağ olun. Hərçənd bir az mühafizəkarlığı var. Bu səbəbə də tez-tez mübahisələrimiz, hətta küsülü vaxtlarımız da
olur, - güldü, - amma tez də barışırıq. Ürəyi çox təmizdi deyə,
onunla çox küsülü qalmaq da çətindi.
Qapının zəngi ev sahibəsinin sözünü ağzında qoydu, üzü
güldü.
- Şəmsdi, ayaqqabısının taqqıltılarından tanıyıram.
Fəridə qapını açar-açmaz qız tövşüyə-tövşüyə:
- Ana, atam zəng eləmişdi? - soruşdu.
- Yox, qızım, zəng etməmişdi, sənə demədimmi rahat oyna,
ata zəng etsə, səni mütləq çağıracam.
201

- Eh, ay ana, oynayanda da fikrim atamın yanında qalır.
Qızının sözləri Fəridəni kövrəltdi, amma bunu uşağa hiss etdirməməyə çalışdı, gülümsünərək “haydı, ağıllı qızım, ayaqqabıları soyun, keç otağa, gör bizə kim gəlib”, - deyib saçlarını tumarladı.
Şəms tələsik ayaqqabılarını soyunub otağa keçdi.
- Qızım, Sara qardaşının tələbə yoldaşıdı.
Şəms qəribə bir maraqla əvvəlcə qonağı, sonra da çevrilib
anasını süzməyə başladı və birdən gülməyi tutdu.
- Bıy, Şəms, sənə nə olub, nəyə gülürsən?
- Heç, ay ana, səhərki arzum çin olub, evimizdə Azərbaycan
bayrağı peyda olub, ona gülürdüm.
- Nə arzu, nə bayraq, ay qızım? - Eşitdiklərindən heç nə anlamayan anası təəccüblə soruşdu.
- Mənim yaylığım qırmızı, səninki yaşıl, Saranınkı da mavi.
Səhər sən başıma qırmızı yaylıq bağlayanda fikirləşdim ki, kaş
mənim böyük bacım olaydı, o da yaşıl yaylıq taxaydı, üçümüz
bir yerdə olaydıq Azərbaycan bayrağı. İndi bunu görəndə səhərki arzum yadıma düşdü, ona gülürdüm. - Qızcığaz hələ də
təəccüb və maraq içində gah anası ilə Saranın, gah da özünün
yaylığına baxırdı.
Sara gülə-gülə ona yaxınlaşdı, qarşısında dizini yerə qoyub,
sağ əlini ovcuna aldı.
- Şəms, səni görməyə çox şadam. Çox gözəlmişsən, ya. –
Şəms utandığından başını aşağı saldı. - Deyirsən ki, səhər bacının olmasını arzulamışdın. İstərdinmi mən sənin bacın olum,
evinizdə də Azərbaycan bayrağı tez-tez peyda olsun?
Uşaq əvvəlcə gözləri gülən anasına baxdı, sonra Saraya qayıtdı, gülümsəyib başını yelləməklə razılığını bildirdi. Sara onu
bağrına basanda Şəmsin balaca qolları da təzə bacısının boynuna sarıldı. Hər üçünün gözündə kədər və sevinc yaşları bir-birinə qarışmışdı...
Sara oradan çıxıb banklardan birinə girdi, Fərəcin təhsil haqqının qalan hissəsini universitetin hesabına köçürdü. Oranın
202

mühasibatlığına zəng edib, pulun köçürüldüyü barədə məlumatı çatdırıb “Fərəc imtahana qatıla bilərmi?” - deyə soruşdu.
Xətdəki adam "gözləyin aydınlaşdırım", - dedi və başqa telefonla kiminləsə danışıb "edə bilər, xanım", - cavabını verdi. Saranın
"siz bu gün ona zəng edib imtahanlara qatıla biləcəyini çatdıra
bilərsinizmi", - sualına nəzakətlə ”hə” dedilər.
Axşamtərəfi atası evə zəng vuranda Sara bugünkü görüş barədə xəbəri ona çatdıranda kədərlə sevinc bir-birinə qarışdı.
***
Ertəsi gün səhər Fərəc Saraya zəng vurub görüşmək istədiyini dedi. Sara axşam Azad Düşüncə Klubunda olmağı planladığını, münasib bilsə, orada görüşməyi təklif etdi. Fərəcin "mən
elə yerlərə getməyi xoşlamıram, amma sənə görə gələrəm", - cavabından sonra vaxtı razılaşdırdılar.
İkimərtəbəli köhnə binanın önündə Saranı gözləyən Fərəc
çox sayda gəncin Kluba qalxdığını söylədi. Görünür, bu, onun
marağına səbəb olmuşdu, mövzunu soruşdu. Sara mövzudan
xəbərsiz idi: səhər görüşü təyin edəndə bu gün Klubda növbəti
tədbirin olacağı yadına düşmüşdü.
...İlk dəfə Saranı Kluba bir il öncə Günəşlə Şükür dartıb gətirmişdilər. Buradakı mühit də, müzakirələr də qatıldığı digər
tədbirlərdən çox fərqlənirdi. Yüz nəfərlik zalda əksər hallarda
oturmağa yer olmurdu. Müzakirələr konkret mövzu ilə bağlı
mühazirə ətrafında və ya debat formasında olurdu və üstünlük
də həssas mövzulara verilirdi. Məruzəçi qismində müxtəlif peşə sahibləri - öz sahəsi üzrə tanınmış mütəxəssislər dəvət olunurdular. Mövzu üzrə on beş-iyirmi dəqiqəlik təqdimatdan
sonra müzakirələr başlayırdı. Gərginliyin pik həddə çatan vaxtları az olmurdu. Onlardan birində Sara əməlli-başlı qorxmuşdu. “Din və dünyəvilik” mövzusunda məruzəçi qismində dəvət
olunmuş ateist-filosof qalmaqallı çıxışlarıyla tanınırdı. Həminki
mühazirəsində də din əleyhinə yetərincə kəskin ifadələr səsləndirdi; zaldakı əksəriyyət onu dəstəkləyirdi, aralarında fanatları
203

az deyildi. Amma qəzəblənənlər də tapıldı və təşkilatçıların çox
ciddi səyləri hesabına mübahisə zorakılıq müstəvisinə keçmədi.
Baş verənlər mediaya və sosial şəbəkələrə sızandan sonra iki
cəbhə arasında çox zaman qarşılıqlı ittiham, təhqir və söyüşlərlə müşayiət olunan müharibə bir neçə gün səngimədi. Ateist filosofsa az sonra özü və ailəsi ilə bağlı ciddi təhdidlər aldığını
iddia etməklə ölkəni tərk etdi və siyasi mühacir kimi Avropa
dövlətlərindən birinə sığındı...
Saragil içəri keçəndə zalı dolu gördülər. Oturmağa yer tapmayanların bir hissəsi arxada ayaq üstə dayanmış, o biriləri döşəmədə bardaş qurmuşdular. Onların çoxunu Sara son vaxtlar
qatıldığı çoxsaylı tədbirlərdən ya da sosial şəbəkələrdən tanıyırdı. Aralarında hər cürü var idi: sağçılar, solçular, anarxistlər,
cinsi azlıqlar, dindarlar, millətçilər, türkçülər, gevaraçılar56...
Ayaq üstə duranların yanında birtəhər özlərinə yer etdilər.
Bu vaxt orta cərgələrdən birində əyləşən gənc oğlan Saranı görcək ayağa qalxıb əlinin işarəsilə onu öz yerinə dəvət etdi. Sara
gənci tanıdı. Orta məktəbi təzə bitirmişdi, hüquqa girmək istəyirdi, Klubda bir dəfə ona yaxınlaşıb məsləhət də almışdı. İşarə
verdi ki, narahat olmasın, ayaq üstə ona rahatdır, həm də əlilə
Fərəci göstərib tək olmadığını anlatmağa çalışdı. Gənc yanındakı özü yaşda oğlana yavaşca nəsə dedi, ikisi də qalxıb döşəmənin üstündə bardaş quranların cərgəsinə qatıldılar. Saragilin
dəvəti qəbul etməkdən başqa çarələri qalmadı.
Bir neçə dəqiqədən sonra qıvrımsaçlı aparıcı peyda oldu.
- Bu gün çox qalmaqallı bir mövzuya müraciət etmişik: Azad
seks və əxlaq. Məruzəçi qismində dəvət etdiyimiz qonağı çoxunuz yaxşı tanıyır. O, yeni nəsil yazarların ən istedadlı nümayəndələrindən sayılır, hərçənd yazıları da, çıxışları da çox zaman birmənalı qarşılanmır. Bəzən fikirləri aydın səmada çaxan
ildırım effekti verir. Bu səbəbdən, onu bəyənməyənlər, hətta söyənlər az deyil. Amma sevənləri qat-qat çoxdu, bunu əminliklə
deyə bilərəm. Bu gün onun nədən danışacağını bilmirəm. Biz
heç vaxt qonağımızdan nə barədə danışacağını soruşmuruq və
204

onun qarşısında hər hansı şərt və tələb də qoymuruq. Bu mövzunu seçəndə də, onun da, bizim də hansı odla oynadığımızı
anlamamış deyilik. Amma özünü demokratik sayan və ya bu
cür olmaq istəyən cəmiyyətlərdə toplum təkcə xoş qarşılananları yox, həm də onu şoka salan fikirləri də eşitməyə hazır olmalıdı. Söz azadlığı bunu tələb edir. Bu Klubun əsas missiyalarından biri də toplumu belə həssas mövzuların müzakirəsinə alışdırmaqdı. Beləliklə, sözü verirəm Nailə Qaşqaya...
Sara gözünün ucuyla Fərəcə baxdı, çırtma vursaydın, qanı
çıxmazdı. Onu bilərəkdən buraya gətirdiyini düşünə bilərdi. Bu
səbəbdən, özünü narahat hiss edirdi. Elə bu vaxt gözü ikinci
cərgədə yanaşı əyləşmiş Günəşlə Şükürə sataşdı. Onların da
burada olmasına təzəcə sevinməyə başlamışdı ki, birdən şok
keçirdi: orta cərgələrdən birində, pəncərənin yanında yer tutmuş Mogikan qımışa-qımışa onlara əl edirdi.
“Bu ki, belə yerlərə gəlmir, bundan nə əcəb, yəqin, iyə gəlib”, - beynindən ani keçən bu fikirdən dodağı qaçdı, başıyla salamı aldı.
Fərəcin tələbə yoldaşlarını görüb-görmədiyini bilmirdi.
- Deyəsən, narahatsan, Fərəc. Mən bilmirdim ki, bu mövzu
olacaq. Ürəyincə deyilsə, gedə bilərik. - Astadan üzrxahlıq etdi,
cavab gəlmədiyini görüb əlavə etdi: - Bax, bizim uşaqlar da
burdadılar...
Gözünü önündəki oturacağın ayaqlarından ayırmayan Fərəc
qısaca “bilirəm”, - dedi, bu zaman sifətinin bircə əzası da tərpənmədi.
Qonaq isə çıxışına başlamışdı. Gah yavaşdan danışır, gah da
səsinin tonunu qaldırırdı, gah əyləşir, gah da ona ayrılan meydanda var-gəl edirdi, gah sifəti alışıb yanır, gah da meyit kimi
hissiz olurdu.
- ...Onlardan fərqli olaraq bizdə seks barədə düşünmək, xüsusilə də, düşündüklərini dilinə gətirmək yaxşı halda ayıb, pis
halda isə əxlaqsızlıq sayılır. İllah ki, bunu edən qadındısa. Dərhal yaxınları, qohum-əqrabası, qonum-qonşusu onun ipini yığ205

maq vəzifəsini boyunlarına çəkəcək. Bu cahillərə necə anladasan ki, seksual tələbat da su içmək, yemək yemək, kürəyi qaşımaq, hava almaq kimi zəruri və normal ehtiyaclardan biridi.
Bunda ayıb, tərbiyəsiz, əxlaqsız heç nə yoxdu. Bizim qanunlar
on səkkiz yaşı tamam olan şəxsə cinsi əlaqəyə icazə verir. Halbuki, seksual ehtiras bundan xeyli əvvəl yaranır. Amma bizdə
gənclərin böyük əksəriyyəti heç on səkkiz yaşdan sonra da bunu edə bilmirlər, çünki cəmiyyətin əxlaq qaydaları, daha dəqiq
desəm, qadağaları buna yol vermir. Bəzən oğlanlar fahişə xidmətindən yararlanmaqla ehtiyaclarını qismən ödəyə bilirlər.
Qızların durumu daha ağırdı, əgər qız ərə getməyibsə, ömrünün sonuna qədər bakirə qalmağa məhkumdu. Bunun nə qədər
dəhşətli bir şey olduğunu bizim patriarxal toplum axı nə vaxt
anlayacaq?! Biz qeyrət dağarcıqları ordusunu necə anladaq ki,
seks istəyi təbii şeydi, o, səndən, məndən asılı deyil, orqanizm
bunu tələb edir. Rüşvət almaq, seçkini saxtalaşdırmaq, günahsız adamları həbs etmək, işgəncə vermək, xalqın əmlakını talamaq ayıb sayılmır, amma hətta sevdiyin qadınla nikahdan əvvəl sekslə məşğul olmaq az qala cinayət sayılır...
Bu yerdə Saragildən ön cərgədə əyləşmiş iki gənc öz aralarında xısıldaşmağa başladılar. Onlardan birinin digərinə “lazım
deyil, Pənah, yeri deyil”, - deməsini Saranın qulağı aldı.
Qonaqsa asıb-kəsməyində davam edirdi:
- ...Əxlaq adına qoyulan tabular, əslində, əxlaqsız toplumları ortaya çıxarır. Çox uzağa getməyə gərək yox, sovet dövründə
hər şey sovet əxlaqının üzərində qurulmuşdu: əxlaqlı musiqi,
əxlaqlı ədəbiyyat, əxlaqlı kino, amma ortada əxlaqsız bir cəmiyyət vardı. Eyni dövrün Qərb mədəniyyətinə nəzər salın. Hər
yerdən - ədəbiyyatdan, musiqidən, kinodan, heykəltaraşlıqdan
bizim anladığımız mənada əxlaqsızlıq, tərbiyəsizlik yağır, amma ortada əxlaqlı cəmiyyət var. Və bu cəmiyyətdə Da Vinçinin
bakirə “Mono Liza”sıyla57 Manenin lüt “Olimpia”sı58, naməlum
heykəltaraşın “Femida”sıyla Mikelancelonun “David”i rahatlıqla dil tapa bilirlər. Əxlaqsızlığın ən ifrat və iyrənc formaları
206

da məhz elə bizim kimi tərbiyəli, mənəvi dəyərlərli, milli mentalitetli cəmiyyətlərdə baş verir. Bizim əxlaqsızlıq kimi qəbul etdiyimiz davranış uzun illər fərdi azadlıqlardan məhrum olunmuş toplumun etirazıdı həm də. Baxın, sinəsi açıq paltarı fransız, ingilis, alman qadını da geyinir, bizim qadın da, amma bizimkinin əynində daha vulqar görünür. Niyə? Çünki məqsəd
fərqlidi, fransız, ingilis, alman ona yaraşdığı üçün geyir, bizimki ulu nənələrindən bu yana nəsil-nəcabətindəki bütün qadınların acığını yaşadığı o tərbiyəli cəmiyyətdən çıxmaq üçün...
Bu an həmin o iki nəfərdən biri əlini qaldırıb sualı olduğunu
dedi. İyirmi beş-otuz yaşarası, idmançı görünüşlü, ortaboy bir
gəncdi. Gözündə günəş eynəyi, boynunda qızıl sep vardı.
- Siz demək istəyirsiz ki, qızın və ya oğulun atanın yanında
siqaret çəkdiyi və ya qonşu otaqda sevişdiyi Qərb cəmiyyəti əxlaqlıdı? - Sualdakı aşkar kinayəni sezmək çətin deyildi.
Gənc yazar gülümsündü; görünür, bu cür suallara özünü
hazırlamışdı.
- Bəs atasının yanında siqaret çəkməyən o tərbiyəli oğul və
ya qız bunu başqalarının yanında edirsə, ya da sevgilisilə kolluqda, qarajda, elektrik şitlərində, evlərin damında, saunada,
nə bilim daha harda sevişirsə bu, əxlaqlı olur?! Bundan nə ataanasının xəbəri olur, nə də əxlaq keşikçiləri olan saysız-hesabsız qohum-əqrəbasının. Təbii ki, sən oğluna və ya qızına evində
sevişməyə imkan verməyəndə, onlar gedib ağla sığan və sığmayan yerlərdə bu işlə məşğul olacaqlar. Orda sevişmək əxlaqlıdı,
evdə sevişmək əxlaqsızlıq? Bu cür qınağa tuş gəlməmək üçün
qarajda sevişməyə məcbur olub avtomobilin sobasının dəm qazından boğulan sevgililərin faciəsi haqda azmı eşitmisiz?! Nəticədə, bədənin təbii ehtiyaclarını böğan və ya onu yarımçıq təmin edən minlərlə, bəlkə də, on minlərlə insan əsəb, qəzəb, aqressiya içində yaşayır və bütün bunlar topluma ötürülür. Məhz
azad cinsəl həyatın olmamasının nəticəsidi ki, bacı qardaşdan
hamilə qalır, ata qızını, oğul ananı, qayınata gəlinini, əmi qardaşı qızını zorlayır. Qəzetlər, sosial şəbəkələr bu cür məlumat207

larla doludu. Seksual ehtiyacları ödənməyən adam xəstədi. Və
biz bu xəstə çoxluğun əhatəsində qorxu içində yaşamağa məhkumuq...
- Sizə daha bir sualım da var. Bəlkə də, etik səslənməyə bilər.
Amma siz bayaqdan qat-qat betər şeylər danışırsız. Siz gəncləri
ata-analarının yanında siqaret çəkməyə, onların, bacı-qardaşlarının gözü önündə sevişməyə çağırırsız. Siz nə vaxtsa özünüz
bunları etmisiz?
- Yox, etməmişəm, - qonaq günahkarcasına gülümsündü. Nə gizlədim, mən də qorxurdum, çünki ailəm çox mühafizəkar
idi. Amma mənim oğlum və ya qızım nə vaxtsa bunu etsə, buna çox normal yanaşaram...
- Xanım... – gəncin səsində aşkar qəzəb sezilirdi, - əslində,
heç sizə xanım demək də doğru deyil! Zavallı qadın, sizin bayaqdan bu gənclərə sırıdıqlarınızın adı bilirsiz nədir?! Burdakılar da məni bağışlasınlar, qəhbəlik və oğraşlıq! Siz bayaq bakirəliyini qoruyan adamları xəstə adlandırdız. Xəstə onlar deyil,
sizsiz və bir də sizi bura dəvət edən dəyyuslardı!
Arxa tərəfdən etiraz səsləri gəldi: “niyə təhqirə keçirsiz, cavan oğlan”, “sizin üçün maraqlı deyil, çıxıb gedə bilərsiz”, “bu
qeyrətşüvənlərin əlindən başımızı götürüb hara qaçaq!” və s.
Oğlan çevrilib üzünü arxadakılara tutdu:
- Deyəsən, sözüm kimlərinsə xoşuna gəlmədi! Ey azad seks
aşiqləri, nə xoruzlanırsız, sözünüz varsa, çıxaq bayırda danışaq.
Orda sizə göstərim ki, əsl müzakirə də necə olur, seks də!.
Gənci dəstəkləyənlər də tapıldı: “mövzu qəhətdi ki, belə şeyləri müzakirəyə çıxarırlar?”, “bu xanım özü qıjının biridi, seksdən yox, bozbaşdan danışsa, daha çox yaraşar ona”, “bütün haqlarımız ağ günə çıxıb, qalıb bircə seks azadlığımız”. Amma onların həm sayı az idi, həm də səsləri çox da bərkdən gəlmirdi.
Aparıcının “dostlar, təmkinli olun, bu adam bura təxribat
məqsədilə də göndərilə bilər”, - deyə sakitlik yaratmaq cəhdi
də nəticə vermədi: ara qarışıb, məzhəb itmişdi. Bunu görüb tələsik tədbiri bağlı elan etdi. Bir azdan adamlar dağılışmağa baş208

ladılar. Fərəc də qapıya tərəf yönəldi. Ola bilsin, tələbə yoldaşları ilə burada rastlaşmaq istəmirdi. Sara uşaqlarla görüşüb baş
verənlərlə bağlı bölüşmək istəsə də, durumun həssaslığını nəzərə alıb onun ardınca getdi. Elə ayaqlarını təzəcə binanın qapısından kənara qoymuşdular ki, arxadan Günəşin səsi gəldi.
- Oo, kimləri görürəm!
Günəşlə Şükür idi, görünür, zaldan çıxanda onları görüb təqib etmişdilər. Mogikansa gözə dəymirdi. Gülə-gülə yaxınlaşıb
görüşdülər.
Fərəcin qaşqabağı açılmamışdı. Şükürlə əllə görüşdü, Günəşlə başıyla. Elə bu vaxt Moğikan da hırıldaya-hırıldaya onlara yaxınlaşdı. Çatar-çatmaz Şükür üstünə qabardı.
- Ə, donquli, sən burda nə gəzirsən? Necə tapmısan buranı?
Moğikan irişə-irişə əllərini bir-birinə sürtdü.
- Ləzzət elədi söhbət! Heyif o gədə imkan vermədi axıra qədər qulaq asaq. - Sonra üzünü Şükürə tutub incik səslə: - Ə,
qardaaş, belə qəşəng yerlər varıymış, bə məə niyə demirdiz?
- Danışanda yekə-yekə deyirsən ki, boksçusan, niyə o gədə
dediyin adamın cavabını vermədin bə?! - Şükür ona bozardı.
- Elə hirslənmişdim ki, istədim qulağının dibinə birini geydirim, amma dədəmin sözü yadıma düşdü ki, oğul, nəbadə kiminsə toyuğuna kiş deyəsən, pis zəmanədi, əllərinə kim keçir
basırlar dama, nələri də var, tutub alırlar.
- Dədəni bəhanə eləmə, de ki, qorxundan şalvarı batırmışdın!
Fərəcdən başqa hamı güldü. Günəş “yenə də başladın, ay
abırsız?!” - deyib nişanlısını yavaşca çimdiklədi. Sonra üzünü
Sara ilə Fərəcə tutdu.
- Uşaqlar, heç xəbərimiz olmayıb nə vaxt gəlmisiz. Biz tez
gəlmişdik, bilsəydik ki, siz də gələcəksiz, yanımızda yer saxlayardıq.
- Bizdə qəfil alındı. Fərəclə bir məsələ ilə bağlı görüşməliydik, burda görüşməyi mən təklif etdim. Amma hər ikimiz mövzudan xəbərsiz idik.
209

Fərəc bir kənarda durub danışmırdı. Dostları, görünür, durumun həssaslığını tutdular.
- Biz gedək, bu gün tezdən evdən çıxmışıq, Günəşin anası,
mənim sevimli qaynanam, yəqin, indi qızını axtarışa verib.
- Əvvəla, “ola bilsin ki, gələcək qaynanam” de. Dünyanın
işini bilmək olmaz, çox ola bilsin, mən fikrimi dəyişdim. İkincisi, yaxşı deyiblər ey, adımı sənə qoyum, səni də yana-yana qoyum. Hər iki dəqiqədən bir Nəsibə xala zəng edir buna ki, a bala, hardasan, yemək yedin, su içdin, evə nə vaxt gələssən, sənə
nə bişirim, futbol oynama tərriyərsən, soyuq su içmə boğazın
gələr... Körpə uşağın əlində qalmışam vallahi-billahi. Bax, Sara,
sənə bir bacı kimi tövsiyəm var, ərə getmə! Hədər yerə deməyiblər ki, subaylıq sultanlıqdı, öz əlin, öz də başın.
- Bıy, sultan olmaq yaxşıdısa, a bacı, özün niyə olmursan, yapışmısan qardaşıma, qopmursan?!
Mogikanın bu sözlərinə, yenə Fərəc xaric, hamı gülüşdü.
- Ə, Cəhri çömçəsi, sən yenə aranı qatmağa başladın?! - Şükür yumruğunu bərk sıxıb, sinəsini də qabağa verib ona tərəf
getmək istəyəndə, Mogikan da bir addım geri atıb, dalaşqan
xoruzlar kimi başını qabağa verib döyüşə hazır vəziyyətə gəldi.
Günəş nişanlısının qolundan yapışıb özünə tərəf dartdı.
- Ey xoruzlar, sakitləşin, küçənin ortasında dalaşmayın! Gələn həftə ikinizi də aparacam xoruz meydanıdı nədi ora, nə qədər istəsəz orda savaşarsız.
Yenə hamı güldü, yenə Fərəcdən başqa. Ayrılmağın gərəkliyini anlayan dostları sağollaşıb getdilər.
Yolları fərqliydi, Fərəc metroya, Sara isə avtobus dayanacağına getməliydi. Ora təxminən on dəqiqəlik yoldu. Fərəcin onu
dayanacağa qədər ötürmək təklifinə Sara etiraz etmədi.
Xeyli səssiz addımladılar. Fərəc başını aşağı salıb addımlayırdı, deyəsən, başlamaq fikri yox idi. Sara onun bu dəqiqələr
nələr düşündüyünü təxmin etməyə çalışdı.
“İndi içində yəqin müharibədir, iki Fərəcin arasında qalıb.” Hiss etdirmədən ona yanpörtü nəzər saldı. Boylu-buxunlu,
210

həm də çox yaraşıqlıydı.
“Niyə indiyə qədər sezməmişəm bunu?” - Fikrinə utanan kimi oldu.
“Abırsız! Başın gedir ha, deyəsən!” - Özünə göz bərəltdi, qızarıb başını aşağı saldı. Özünün özünə gülməyi tutdu.
- Fərəc, bilirəm ki, mənə acıqlısan. - Səsinə mümkün qədər
yumşaq ton verdi. - Amma bayaq da dedim, mən həqiqətən bu
gün hansı mövzu olacağını bilmirdim. Ümid edirəm, and içməyimə gərək yoxdur və sən mənim yalan demədiyimə inanırsan.
Fərəc ayaq saxladı. Çevrilib Sara ilə üz-üzə dayandı, bir anlığa baxışları toqquşdu. Sara o gözlərdə əzab sezdi. Gözlər davam gətirməyib tez də çevrildilər.
- Olar, səndən bir şey soruşum?
- Buyur.
- Hicablanmağın sənin Kitab əhli olduğunu göstərir... onu da
deyim ki, hicab sənə çox yaraşır. - Bu yerdə səsi titrəyən kimi
oldu, yanaqları da azacıq qızardı. - Amma mənə heç cür çatmır
ki, sən bu cür yerlərə niyə gəlirsən, Sara?
- İcazə ver, mən də sənin sualına sualla cavab verim. Sən niyə bədii ədəbiyyat oxuyursan, kinoya baxırsan, teatra gedirsən,
incəsənətlə maraqlanırsan, musiqiyə qulaq asırsan? - Sakit danışmağı Saranın özünə də təəccüblü gəldi.
- Bunda pis nə var ki? Dediklərin insana mənəvi ehtiyaclarını ödəmək, dünyagörüşünü genişləndirmək, biliklərini artırmaq üçün lazımdı.
- Mən də belə tədbirlərə ona görə gəlirəm ki, biliklərim artsın, fərqli fikirləri eşidim, analiz etmək, özünütənqid qabiliyyətim inkişaf etsin... Bir sözlə, burdan çox şey qazanıram. Bunda
pis nə var ki?
- Onda olar bir sual da verim? Amma acığın gəlməsin. Mən
heç cür anlamıram ki, məsələn, konkret bugünkü müzakirənin
məqsədi nəydi və orda toplaşmış o gənclər bu cür söhbətlərdən
nə tərbiyə, nə əxlaq, nə bilik götürürlər?
- Yenə də tərbiyə? Yenə də əxlaq? Yenə də mentalitet? Yenə
211

də milli-mənəvi dəyərlər? - Saranın daha səbri çatmadı. - Fərəc,
xətrinə dəyməsin, məncə, sən bugünkü müzakirənin məğzini
tuta bilməmisən. O, çox ciddi bir ictimai problemlə bağlıydı.
İncimə, məncə, çoxları kimi, sənin də problemin ondadı ki, əxlaqı yanlış yerdə axtarırsan. Əxlaqlı cəmiyyət istənilən mövzunun bir-birinə çamur atmadan, bir-birini linç etmədən, döymədən, öldürmədən dartışıla bilindiyi cəmiyyətdi. Biz hansısa
problemi mentalitetə, milli-mənəvi dəyərlərə uyğun saymayıb
görməzlikdən gələ bilərik, amma bu axı o demək deyil ki, həmin problem yoxdu. İnsanlar, sadəcə, bu barədə danışmağa
qorxurlar. Bu cür tədbirlər o qorxunu toplumun canından çıxarır və adamlar danışmağa başlayırlar. Susmaq heç də hər zaman qızıl deyil, Fərəc.
- Onda belə çıxır ki, sən orda səslənən fikirlərlə razısan?
- Hansıları deyirsən? Orda çox fikirlər səsləndi.
Fərəc susdu. Üzünü yana çevirdi. Hiss olunurdu ki, əziyyət
çəkir. Xeyli tərəddüddən sonra, nəhayət, dilləndi:
- Azad sekslə, bakirəliklə bağlı...
Araya sükut çökdü. Yenə bir xeyli səssiz addımladılar.
- Əgər problem varsa, insanların onu müzakirə etməsi qəbahət deyil, Fərəc, müzakirə etməməsi pisdi. Bax, sənin də hər zaman ağızdolusu danışdığın qonşu ölkəni götürək. Orda siğə
deyilən bir şey var. Bunu ərə getməyən qadınlara cinsi ehtiyaclarını ödəmək üçün imkan kimi nəzərdə tutublar həm də. Eləcə
də, az-çox inkişaf etmiş digər müsəlman ölkələrində. Dövlət də,
cəmiyyət də anlayır ki, əxlaqın mühafizəsi adı altında toplumun önəmli bir kəsimini sarsıntı, depressiya içində yaşamağa
məhkum etmək daha az əxlaqidir.
Dayanacağa yaxınlaşırdılar.
- Yaxşı, biz çatırıq... Həvəsin və vaxtın olsa, başqa daha münasib vaxtda və yerdə bu mövzuya qayıda bilərik.
Fərəc məyus halda başı ilə razılığını bildirib, sağollaşıb ayrılmaq istəyirdi ki, birdən dayandı.
- Tamam yadımdan çıxmışdı ki, axı səninlə görüşməkdə
212

məqsədim var idi, Sara. - Hiss olunurdu ki, hələ də bayaqkı
söhbətin təsiri altındadır. - Anam mənə hər şeyi danışdı. Sənə
yox deməyin mənasız olduğunu anlayıram, onsuz da sonda sən
deyən olacaq.
Bayaqdan bəri ilk dəfə oğlanın çöhrəsində təbəssüm peyda
oldu. Sara ürəyində “şükür” deyib dodaqlarını qaçırdı.
- Yeri gəlmişkən, bu gün universitetdən zəng edib imtahana
qatıla biləcəyimi dedilər. Sağ ol, Sara. Ataya da təşəkkürümü
çatdır. Bu yaxşılığın əvəzini heç bilmirəm necə çıxacıq.
Tələbə yoldaşının səmimiliyinə Saranın şübhəsi yox idi, səsindən də aşkar minnətdarlıq yağırdı, amma bu haqqa özlərini
sahib bilmirdi. Rahatsız durumda nə deyəcəyini düşünürdü ki,
Fərəc mövzunu dəyişdi. Dərindən nəfəs aldı.
- Sara, anam dedi ki, onu müayinə üçün İsrailə aparmağa
hazırlaşırsan, - Fərəc yenə ciddiləşdi.
- Hə, elədi. İsraildə çox yaxşı bir həkim var, onun qəbuluna
düşmək üçün illərlə növbə gözləyənlər var. Amma sağ olsunlar
yaxşı insanlar, yardımçı oldular, durumun həssaslığını doktora
anlada bildilər və o, ananı qəbul etməyə ümumən razılıq verib,
qalıb vaxtını dəqiqləşdirmək. Onu da deyim ki, Bəşir dayının
başına gələnlər barədə eşitdikləri də bu razılığın verilməsində
az rol oynamayıb.
- Sağ olsunlar, - Fərəcin reaksiyası quru oldu, çox da məmnun olmadığı aydın görünürdü. - Sənə bir söz demək istəyirəm,
Sara, amma acığın tutmasın, yaxşı?
- De, Fərəc, acığım tutmaz. Bir də ki, sən niyə elə söz deməlisən ki, acığıma gəlsin. - Sualına isə bir az əda, bir az da təbəssüm qatan Sara onun nə deyəcəyini təxmin edirdi, ona görə,
öncəgəlmişlik etdi.
- Anamı başqa yerdə, məsələn, müsəlman ölkələrindən birində müayinə etdirmək olmazmı?
- Anlamadım səni, müsəlman olmayan ölkədə müayinədən
keçmək də günahdı? - Sara bacardıqca səsinə yumşaqlıq verdi.
- Orda, yəqin, anam rentgendən və digər müayinələrdən
213

keçmək üçün, üzr istəyirəm, soyunmalı olacaq, onu müayinə və
müalicə edəcək həkimin də kişi olduğunu öyrəndim. Müsəlman qadının öz bədənini naməhrəm kişiyə göstərməsi günahdı.
Burda o, ancaq qadın həkimlərin xidmətindən yararlanır.
- Fərəc, sən ananın ölməsini istəyirsən? - Sara daha dözə bilmədi.
- Bu nə sualdı, Sara, əlbəttə, yox, - gözləmədiyi sualdan özünü itirən Fərəcin səsində təəccübdən daha çox inciklik var idi.
- Mənə isə elə gəldi ki, sən deyirsən ki, qoy anam ölsün, amma ona həkim baxmasın.
- Mən heç vaxt elə söz demərəm. Hər iki valideynim mənim
üçün çox əzizdi, - ara verib köksünü ötürdü, - anamsa, xüsusilə.
- Sən bu barədə ananla danışmısan?
- Yox, hələ danışmamışam. Niyə soruşursan?
- Yaxşı ki danışmamısan. O, bilsə ki, sən belə narahat olursan, bunu da özünə dərd edəcək, hələ, bəlkə, səfərdən də imtina etdi. Fəridə xalanı indi əlavə qayğılarla yükləməməliyik, Fərəc, bütün bunlar onun səhhətinə ağır təsir edə bilər. Onsuz da,
Bəşir dayının həbsi onun üçün ağır psixoloji zərbədir. Xətrinə
dəyməsin, məncə anasının sağalmaq və sağ qalmaq haqqına
müdaxilə etmək fikrinə düşən adam, sadəcə, eqoist birisidir.
Eyni məntiqlə yanan binada qalan xəstə dindar xanım onu oradan çıxarmağa gələn xilasedicinin xidmətindən imtina etməlidi
ki, bağışla, sənin mənə əlin dəyə bilməz, çünki naməhrəmsən.
Və həmin qadın xilas ola biləcəyi halda, odda diri-diri yanmalıdı! Eləmi, Fərəc?
- Cin ayrı, şeytan ayrı, sən dediyin xüsusi haldı, Sara. O şəraitdə həmin qadının seçimi yoxdu, burda isə belə bir imkan
var: qadın həkimə müraciət etmək də olar.
- Hardasa yazılıbmı ki, yanan binadakı qadını kişi xilasedici
qucağına ala bilər, ağır xəstəlikdən ölmək təhlükəsilə üz-üzə
olan qadını isə kişi həkim müayinə və müalicə edə bilməz?
Yox, Fərəc, bizim, azı, bu məsələdə başqalarının yerinə qərar
vermək haqqımız yoxdu. Bu, hətta günahdısa belə, əminəm
214

Tanrı onu anana bağışlayar. Amma sənin belə mənasız tərsliyin
səbəbindən ona bir şey olsa, bu günahını sənə bağışlamaz.
Fərəz başını aşağı saldı. Daxilən əzab çəkdiyi hiss olunurdu.
- Nə deyirəm, Sara. Təki anama bir şey olmasın, - səsində
üzüntü var idi.
- Sağ ol, Fərəc, sən yaxşı övladsan. Mənim səndən bir xahişim var. Atanın yanına nə vaxt getməyi planlayırsan?
- Yəqin, bu bazar. Nədi ki?
- Olarmı mən də səninlə gedim. İndi onun razılığını almağımız gərək. Bilirəm, o, sizə yox deyəcək. Bunu ancaq mən edə
bilərəm.
- Sən bunu çox yaxşı bacarırsan, - Fərəc gülümsədi; bu təbəssümdən həm də minnətdarlıq yağırdı. - Bazar günü saat on birdə Əttarlar metrosunun qarşısında görüşə bilərik. Ordan atamın yatdığı həbsxanaya maşınla bir neçə dəqiqəlik yoldu. Ataya yemək aparmalıyam, bu səbəbdən maşınla gələcəm. Dostumdan xahiş etmişəm.
Razılaşdılar.
Sara yolda "Eşq"in qalan bir neçə səhifəsini də başa vurdu.
Telefonunu açıb Günəşə yazdı:
"Ümid edirəm ki, mənim “Chanel”im sağ-salamat yerindədir. Onu qoy çantana, görüşəndə verərsən sahibinə. "Eşq"i bəyənmədim!"
Çox qısa müddətə cavab gəldi:
“Bacı, “Chanel” sənə qurbandır. Amma bəyənmədiyinə
inanmaram. Mən rəfiqəmin zövqünə bələdəm, bəyənməyə bilməz!”
“Elif Şəfəq möhtəşəmdir. “Eşq”dən sonra lap eşq yaşamaq
istədim. Əlinə maraqlı bir şey keçəndə mütləq yaz. Mənimlə rəfiqə olandan əməlli-başlı zövqün formalaşıb.”
Evlərinə çatanda yarım saat keçmişdi. Telefonuna ismarıc
gəldi. Günəşdi.
“Sara, xəbərin var? Bizdən sonra polislər gəlib Klubun bütün
işçilərini oradan çıxarıb, qapısını da möhürləyiblər. Belə əsas215

landırıblar ki, guya polisə şikayət olub.”
Həmin gün axşam əksər saytlarda və sosial şəbəkələrdə
Azad Düşüncə Klubunun fəaliyyətinin dayandırıldığı, əməkdaşlarının dindirilmə üçün prokurorluğa çağırıldığı barədə məlumat tirajlandı. Gecə xəbərlərində isə prokurorluğun rəsmi
məlumatı yayıldı. Xəbərdə Klubda keçirilən son müzakirələr
zamanı dövlətçilik əleyhinə, o cümlədən milli-mənəvi dəyərlərə zidd fikir və çağırışlar səsləndirilməsi barədə hüquq-mühafizə orqanlarına çoxsaylı şikayətlərin daxil olması ilə bağlı onun
fəaliyyətinin müvəqqəti dayandırıldığı bildirilirdi. Həmçinin
milli, irqi, sosial və ya dini zəmində nifrət və düşmənçiliyin salınması faktı üzrə cinayət işi qaldırıldığı və təxirəsalınmaz istintaq hərəkətlərinə başlandığı vurğulanırdı.
Elə həmin gün axşam prokurorluğun əməkdaşları Klubda
axtarış apararaq oradakı bütün sənədləri və informasiya daşıyıcısı olan texniki vasitələri özlərilə apardılar, qapısını isə möhürlədilər.
Həmin vaxtdan Azad Düşüncə Klubu bir daha fəaliyyətini
bərpa etmədi. Onun bəzi əməkdaşları isə ölkəni tərk edib xaricdə sığınacaq aldılar. Onların arasında son qalmaqallı tədbirdə
qonaq olan xanım yazar da vardı.
***
Bazar günü razılaşdıqları vaxtda Saranı Əttarlar metrosunun
qarşısından götürdü. Fərəc sürücünü tələbə yoldaşına təqdim
etdi:
- Hacı Rövşəndi, mənim uşaqlıq dostumdu. - Ardınca da
əlavə etdi: - Sənin barəndə də hacıya çox danışmışam.
Sürücü Saraya tərəf baxmadan başını astaca yellədib salamlaşmaqla, qısaca “Allah yardımçınız olsun”, - dedi.
Maşının içində ərəb dilində müxtəlif dualar asılmışdı, qabaq
şüşəsinə isə iki nəfərin şəkli vurulmuşdu. Sara onların islam
müqəddəslərindən olduğunu təxmin etsə də, kimliyini müəy216

yən edə bilmədi. Sürücü onun şəkillərə diqqətlə baxdığını hiss
etdi.
- Həzrəti Əli ilə İmam Həsəndi. İslam dünyasının iki möhtəşəm şəxsi. - Səsindən heyranlıq və məhəbbət duyulurdu. Dilinin altında qısa bir dua oxuyub, - başağrısı vermirəmsə, bu şəkillə bağlı başıma gələn bir hadisəni danışım, - deyə nəzakətlə
soruşdu.
- Buyur, hacı, sənin söhbətlərin həmişə maraqlı olur, xoş olar
bizim üçün. - Fərəc qabağa düşüb hər ikisinin yerinə cavab verdi.
Hacı minnətdarlıq etdi, gözünü yoldan çəkmədən başına gələnləri qarışıq şivədə ağır-ağır danışmağa başladı.
- O gün bir polis maşınımı saxlamışdı. Yanımda dindar bir
qardaş vardı, məsciddən namazdan qayıdırdıq. Polis bu şəkilləri görüb acıqla dedi ki, qopar onları şüşədən, maşında belə şəkillər vurmaq olmaz. Dedim, maşın mənimdi, kimin şəklini istəsəm, vurmaqda azadam. Sifətini bozarıb, “nə olsun ki, maşın
sənindi, dövlətin də qanunları var” dedi. Soruşdum, hansı qanunda yazılıb ki, maşında şəkil vurmaq olmaz. Cavab verdi, indi sənə inzibati xəta barədə protokol yazıb, maşınını da aparıb
qoyaram cərimə meydançasına, onda bilərsən hansı qanunda
yazılıb. Ardınca da “siz hamınız ekstremistsiz, əlinizə imkan
düşsə, ölkədə molla rejimi qurub buna etiraz edənlərin də hamısını asarsız” deyib, əlini atıb şəkilləri qoparmaq istədi. Elə
qəzəbləndim ki, istədim maşından düşüb, dərsini verim. Mən
canımdan keçərəm, o müqəddəslərə qarşı hörmətsizliyə imkan
vermərəm. Amma dostum qolumdan tutub saxladı, cibindən
bir onluq çıxarıb gülə-gülə polisə uzadıb “qadan alım, ay rəis,
dostum dövlət adamları ilə necə danışmağı hələ öyrənməyib,
protokola-zada ehtiyac yoxdu, götür bunu icazə ver gedək,
mən onu yolda başa salaram” dedi. Polis bir dostuma baxdı, bir
mənə, bir də onluğa, alıb qoydu cibinə, üzünü də dostuma tutub “baxıram, mərifətli oğlana oxşayırsan, sənə görə keçdim bu
saqqallı dostunun günahından, amma ona dövlət işçisi ilə necə
217

danışmağı öyrət, yoxsa bir gün dili başına bəla açar” deyib aralandı. O gedəndən sonra dostuma acıqlandım ki, niyə ona rüşvət verdi, əvvəla, rüşvət haramdı, ikincisi də elə bu cür qabaqlarından qaçırıq ki, başımıza çıxırlar. Bilirsiniz mənə nə dedi?
“Bilsəydim ki, sən bu polislə mübahisəyə girişib sonda haqqını
müdafiə edə biləcəksən, mən də sənə qoşulardım. Amma sonda
onsuz da haqlı o çıxacaq. Çox o yan-bu yan etsəydin, acığa düşüb protokol tərtib edib yazacaqdı ki, qanuni tələblərinə tabe
olmamısan, özün də ona qarşı kobudluq etmisən. Maşınını əlindən alıb, aparıb qoyacaqdılar cərimə meydançasına. Rəisinə şikayət verəcəkdin, o da öz işçisini müdafiə edəcəkdi. Məhkəməyə üz tutsaydın, vəkil tutmalı, ona filan qədər qonorar verməli,
qapılarda aylarla sürünməli olacaqdın, axırda da səni haqsız çıxaracaqdılar. O vaxta qədər də maşının cərimə meydançasının,
sən də ayaqlarının ümidinə qalacaqdız. Axırda da cərimə meydançasına gedib Allah bilir nə qədər saxlanma haqqı ödəyib
maşınını çıxaracaqdın, imamların şəkli də böyük ehtimalla orda
olmayacaqdı. Hələ ola bilsin, sənə dərs vermək üçün o şəkilləri
qoparıb acığa atacaqdılar ayaq altına, üstəlik, məsxərəyə də qoyacaqdılar. Dinsiz-imansız adamlardı bunlar, onlardan nə desən gözləmək olar. Nəticədə, filan qədər pulun da gedəcəkdi,
əsəblərin də, heç nəyə də nail olmayacaqdın. Mən on manatın
hesabına səni bu əzablardan qurtardım”. Fikirləşəndə gördüm
ki, nə qədər acı olsa da, kişi həqiqəti deyir də. Amma ondan
sonra şükür, ilişən olmayıb, inşallah da olmaz. Qurban olduqlarım məni çox bəlalardan qoruyublar...
Sara istədi desin ki, adamı Allah qoruyur, şəkil yox, amma
vaz keçdi.
Deyəsən, ünvana yetişmişdilər, sürücü söhbəti yekunlaşdırıb maşını ərazidəki boş yerlərdən birində parkladı.
Həbsxananın qarşısında xeyli adam vardı. Görüşə gələn
kim, yemək gətirən kim. Görüş verilən otağa keçdilər. Böyük
bir növbə vardı. Adamlar saatlarla nə vaxt növbələrinin gəlib
çatacağını gözləyirdilər. Fərəc də növbəyə yazıldı.
218

Bir saatdan çox vaxt keçdi. Onlardan sonra gələnlərdən bir
çoxu icazə vərəqini dolduran məmura “hörmət edib” növbəsiz
keçdilər. Saranın əsəbləri dözmədi, masaya yaxınlaşdıb sakitcə
etiraz etdi:
- Niyə növbəsiz adamları buraxırsız?
Məmur eynəyinin üstündən onu tərs-tərs süzdü.
- Xanım, böhtan atma, heç kimi növbəsiz buraxmırıq.
- Biz bir saatdan çoxdu ki, burda növbə gözləyirik, bizdən
sonra gələnlərin çoxu artıq keçib.
- Xanım, görürsən ki, təkəm, çatdırmıram, sənsə boş-boş danışığınla mənim də vaxtımı alırsan, bu camaatın da. Gör burda
nə qədər adam var, heç biri də danışmır, hamı növbəsini gözləyir. Sən hamıdan ağıllı çıxmısan?!
- Təksiniz, sayı çoxaltsınlar. Bizim günahımız nədi ki, burda
həm vaxtımızı itiririk, həm də əsəblərimizi.
Arxadan kiminsə acıqlı səsi gəldi: “Ay xanım, mane olma,
qoy işlərini görsünlər. Acığa düşüb heç kimi buraxmazlar. Rəis,
sən ona fikir vermə, öz işini gör”.
- İmkan verirlər ki, işimizi görək?! Hamıdan ağıllı çıxıblar! Məmur dodağının altında donquldandı. Sonra başını qaldırıb
Saranın yanında sakit dayanıb baş verənləri müşahidə edən Fərəcdən kimin yanına gəldiklərini soruşdu.
- Bəşir Çərkəzlinin, mən onun oğluyam, - Fərəc sakitcə cavab
verdi.
- Hə, o siyasi məhbusun?! Bəs bu xanım onun nəyidi?
Fərəc duruxdu.
- Qohumdu, - bu sözü deyəndə azacıq pörtdü, - özü də hüquqşünasdı.
- Belə de də, ona görə bərkdən gedirmiş! - Kinayə ilə desə
də, səsinin tonu əvvəlki deyildi. - Keçin əyləşin, indi sizi çağırarlar.
On dəqiqədən sonra onları görüş otağına dəvət etdilər. Gətirdikləri yeməkləri yoxlama üçün təqdim edib görüş otağına
keçdilər.
219

Zal adamla doluydu. Boş masalardan birinin arxasında əyləşdilər. Nəzarətçinin səsi gəldi:
"Rəşad, Qabil, Səxavət, yekunlaşdırın. Fuad, sən də yekunlaşdır!"
Fərəc başıyla onu Saraya göstərdi.
- Bunu görürsən, rəisin pul yığanlarındandı, özü də həyasızın biridi. Qanunla görüş dörd saatdı, bunlar heç yarısı olmamış haray-həşir salırlar ki, yekunlaşdırın. Hamısı da pula görədi. Adamları günahlı-günahsız doldurublar içəri, şəraitləri də
pis gündə. Nə paltar verirlər, nə də normal yemək. Verdikləri
yeməyi it də yeməz. Məhbusların yaxınları məcburdular bura
yemək daşısınlar. Utanmaz-utanmaz hələ buna görə adamdan
rüşvət də istəyirlər. Giriş otağında növbəyə yazana pul verməlisən, yeməyi yoxlayana verməlisən, yeməyi məhbusa çatdırana
verməlisən, nəzarətçiyə verməlisən, ona verməlisən, buna verməlisən. Bir görüş adama əlli-altmış manata başa gəlir. Atam
keçən dəfə deyirdi ki, hər dustaqdan iyirmi manatdan yığıb tualetləri təmir etdirirlər. Təsəvvür edirsən, burda mindən çox
dustaq var, hər dustaq iyirmi manat versə iyirmi mindən çox
edir. Belə də dövlət olar?! Məhkum öz hesabına yemək yeyir,
geyinir, müalicə olunur, barakın, tualetin təmirinə pul verir,
bütün bunlara görə büdcədən ayrılan pulları isə kimlərsə basıb
yeyir.
Sara atası ilə görüşdə gördüklərini unutmamışdı. “Hər şey
mən zənn etdiyimdən qat-qat pis imiş”, - kədərlə düşündü. Son
zamanlar “sistem” sözünü tez-tez eşidirdi. Amma indi həm də
onu, Kənanın sözü olmasın, “hiss etməyə” başlamışdı. Amma
bu uğuruna heç sevinmirdi.
Bu vaxt Fərəc sevincək “gəldi” deyib qalxdı və iti addımlarla
qapıda görünən atasına tərəf getdi. Bir-birilərinə yetib qucaqlaşdılar.
Sara da yerindən qalxdı, Bəşir ona yaxınlaşdı, maraqla Fərəcə baxdı, yəni “bu qız kimdir?”.
- Ata, bu sənə barəsində danışdığım həmin o Saradı, mənim
220

tələbə yoldaşım, Mehman müəllimin də qızı.
Bəşirin üzü güldü.
- Hə, bu həmin Sara imiş, - əl verib görüşdü. - Bizimkilər barənizdə o qədər xoş sözlər danışıblar ki. Əyani tanışlığımıza şadam, qızım. Atanız necədi?
- Yaxşıdı, Bəşir dayı. Sizə həm salamlarını, həm də üzrxahlığını çatdırır. Ailəniz qarşısında özünü çox günahkar sayır. Bunu sizə bildirməyimi xüsusi xahiş etdi.
- Ataya təşəkkür edin və deyin ki, ona qarşı heç bir kin-küdurətim yoxdu. Doğrudu, ilk vaxtlar bir az qəzəbliydim, amma
o mərdanə hərəkətindən sonra gözümdə ucaldı. Ona deyin ki,
özünü günahkar saymasın. Mən Tanrıya və alın yazısına inanan adamam, indi burdayamsa, deməli, bu, onun istəyidi.
Bu vaxt onlara çay gətirdilər. Fərəc cibindən iki manatlıq çıxarıb çayı gətirən dustağa verdi. Bəşir çayı armudu stəkanlara
süzdü.
- Atanın işindən nə xəbər var, qızım? Eşitdim, bir varlı uşağını üzünə qoyublar ki, rüşvət istəyib. Mehman müəllimə nəyi
desən yapışdırmaq olar, amma day rüşvəti yox da. Mən azadlıqda da, həbsə düşəndən sonra da onun barəsində xeyli araşdırma apardım, hakim olduğu dövrdə rüşvət tələb etməsini
kimsədən eşitmədim. Məhkəmələrdə bu cür adamlar az olur.
- Çox sağ olun, Bəşir dayı. Atanın xüsusi gözləntiləri yoxdu,
bizə də deyir ki, pisə hazır olaq. O, bu sistemdən çıxıb, oranın
qaydalarını bizdən yaxşı bilir. Amma möhkəmdi, düşünür ki,
Tanrı bu yolla günahlarını yumaq imkanı verib ona. Bizi indi
daha çox narahat edən səhhətindəki problemlərdi. Nə qədər
deyirdiksə müalicəyə getmirdi, başı işə qarışmışdı, heç özünə
baxmırdı. Bəs sizin səhhətiniz necədi, Bəşir dayı?
- Şükür, qızım, səhhətimdə də elə ciddi problemlərim yoxdu. O vaxt Norveçdə yoqanı öyrənmişdim. Burda çox karıma
gəlir. Əsas narahatlığım, üzr istəyirəm, həyat yoldaşımla bağlıdı. Özümü onun qarşısında günahkar sayıram. Müayinələri yarımçıq qaldı, Allah eləməmiş, ona bir şey olsa, ömrüm boyu
221

özümə bağışlaya bilmərəm... - Səsi titrədi, tez də özünü ələ aldı.
- Bir də Şəmsə görə narahatam. Uşaq da dərslərindən qalıb.
- Bəşir dayı, yəqin, ürəyinizdə soruşursuz ki, bu qız bura niyə gəlib. Ümumiyyətlə, sizi görmək istəyirdim, amma nə yalan
deyim, gəlişimin əsas məqsədi başqadı. Hüzurunuza bir xahişlə
gəlmişəm. Əslində, bu, daha çox atanın xahişidi, amma bütün
ailə onu dəstəkləyir. Ona görə, elə hesab edin ki, məni yanınıza
Səfərlilərin səlahiyyətli nümayəndəsi kimi göndəriblər. Və çox
ümidliyəm ki, bu diplomatik missiyamın uğurla bitməsi üçün
dəstəyinizi məndən əsirgəməzsiz.
Saranın şirin və ərkyana danışığından Bəşirin dodaqları qaçdı.
- Belə gözəl və ağıllı diplomatın missiyasının uğuru üçün
məndən asılı nə varsa, can-başla yerinə yetirməyə hazıram.
- Söz verdiz ha, Bəşir dayı, - Sara uğurlu gedişinə sevinirdi.
- Sözümüz söz. Amma əgər ata ilə bağlıdısa, bayaq dediyim
kimi, mənim ona qarşı ürəyimdə pis heç nə qalmayıb. Əksinə...
- Çox sağ olun, Bəşir dayı. Amma indi edəcəyim xahiş atamla həm bağlıdı, həm də bağlı deyil. Artıq Fəridə xanımla və Fərəclə bu barədə danışığımız olub. Çox çətinliklə də olsa, onlarla
razılığa gələ bilmişik. Amma şərtləri bu olub ki, son sözü siz
deyəcəksiz.
Sara onların evində olduğunu, arvadı və oğlu ilə olan söhbətlərini, həmçinin evlərini satdıqları zaman başlarına gələni
Bəşirə danışdı. Danışdıqca, Bəşirin sifəti rəng verib, rəng alırdı.
Fərəcsə başını aşağı salıb dinməzcə qulaq asırdı.
- Çox ağır söhbət oldu, Sara xanım. Heç bilmirəm nə deyim.
Sənə söz verdim, amma heç yatsaydım ağlıma da gəlməzdi bu.
Axı mən belə bir şeylə heç cür razılaşa bilmərəm, qızım.
O, bu sözləri deyib sual dolu baxışlarını oğluna dikdi. Fərəc
başı aşağı, məchul bir nöqtəyə baxmaqda davam edirdi, sanki
atasının üzünə baxmağa qorxurdu.
- Bəşir dayı, sizi anlayıram. Amma siz də bizi anlayın. Razılığınız hamımız üçün çox vacibdi. Atam üçün, ailəmiz üçün, Fəridə xanım üçün, Şəms üçün. - Gülümsündü. - Bir də ki, siz mə222

nə söz vermisiz.
- Hə, qızım, söz vermişəm. - Dustaq da gülümsündü. Amma mən indi sənə nə hə deyirəm, nə də yox. Son qərarı qoy,
Fəridə ilə Fərəc versinlər. Onlar nə deyəcəklərsə, mən də onu
dəstəkləyəcəm. Hər şeyə görə çox sağ ol, qızım. Atana da, ailə
üzvlərinizə də mənim adımdan təşəkkür et.
Bir neçə gün sonra Sara Fəridəyə zəng etdi. Çərkəzlilər ailəsinin uzun müzakirələrin yekunu olaraq səfərə etiraz etmədiyini eşidəndə çox sevindi. O da öz növbəsində, həkimin onları
qəbul edəcəyi tarixlə bağlı razılıq əldə olunduğunu çatdırdı. Üç
həftədən sonra yola düşməli idilər. Vaxtla bağlı seçim imkanlarının olmadığını, biletləri sifariş vermək istədiyini bildirdi. Fəridə etiraz etmədi.
***
Mehman Səfərlinin həbsindən iki ay ötürdü. Cinayət işinin
istintaqı başa çatmış, işi məhkəməyə göndərmişdilər. Vəkilin
sözlərinə görə, hakimlərin çoxu məhkəmə sədrindən onları bu
işə baxacaq tərkibə salmamağı xahiş ediblərmiş.
“Amma bu cür işlərə kimin baxacağı məsələsinin həllində
çox vaxt hakimlərin fikri soruşulmur. İmtina hakimə baha başa
gələ bilər. Yaxşı halda ondan ərizəsini yazıb üzüsulu hakimlikdən getməsini tələb edə bilərlər. Daha pis variant da ola bilər.
Mehman bəyin başına gələnlər hamıya görkdü. Hakimlər bunu
yaxşı anlayırlar. Amma onun işinə çıxan hakimlərə asan olmayacaq, çünki ağır psixoloji yük altında olacaqlar. Təkcə ona görə yox ki, mühakimə olunan sənin keçmiş həmkarın, iş yoldaşındı, həm də söhbət sıradan birindən deyil, məhkəmə sistemində barmaqla göstərilən nüfuzlu və peşəkar hakimlərdən
birindən gedir. Bir də ki, Mehman bəyə verilən ittiham hakimlər üçün həssas olan mövzu ilə bağlıdı. Rüşvət məhkəmə sistemində adi haldı, hamını bilərəkdən bu çirkaba batırıblar.
Ondan hakimləri nəzarət altında saxlamaq üçün alət kimi istifadə edilir. Tək-tük hakim özünü bu çirkabdan qoruya bilib.
223

Onun məhz rüşvət ittihamıyla həbsi öncədən düşünülüb.”
Vəkil bunları Saraya siyasi məhbusların müdafiəçilərinə basqılarla bağlı dünənki toplantıda söyləmişdi...
İmtahanda olacaqdı deyə, Nihad sabahkı prosesə qatıla bilməyəcəkdi. Bütün günü evdə özünə yer tapa bilməyən Zəhra
sonda “kişini qəfəsdə görüb birdən davam gətirmərəm, dolaram, o da pis olar, mən də”, - deyib bu dəfə getməmək qərarını verdi.
Sara evdən tez çıxsa da, bir saatdan çox tıxacda ilişib qaldı.
Bütün gecəni yağan yağışdan şəhər yenə iflic olmuşdu. Məhkəmənin önünə çatanda artıq qapı bağlı idi, içəri düşə bilməyənlər də dağılışmışdılar.
Dəmir qapını yavaşca taqqıldatdı. Cavab verən olmadı. Daha bərkdən döyəcləməyə başlamışdı ki, “Açılım" qəzetinin jurnalisti Orxan Muradlı da özünü yetirdi.
- Deyəsən, gecikmişik hə, Sara xanım? - Dərhal da deyinməyə başladı. - Belə də dərd olar?! Kanalizasiya sisteminə milyonlarla pul xərclənib, bir balaca yağış yağan kimi şəhəri su basır.
Yollar da pis gündə. Eyni yolu adam nə qədər təmir edər! Gah
yerə daş döşəyirlər, az keçmiş daşlar qırılıb dağılır, sonra dağılan yerləri asfaltlamağa başlayırlar, sonra daşları da, asfaltı da
söküb həmin yeri təzədən asfaltlayırlar. İşıq dirəklərini, bardürləri nə qədər dəyişmək olar! Mərmərdən də bardür olar?! Kilometrlərlə yolun normal bardürlərini söküb, mərməri ilə əvəzləyirlər. Gül kimi bardürlər idi, həm də bu birilərilə müqayisədə
daha təhlükəsiz idilər. İşıq dirəkləri də onun kimi. Təzə qoyulmuş dirəkləri bir gün söküb yerinə başqasını quraşdırırlar, o
biri gün onları da söküb yerinə bir başqasını qoyurlar. Hamısı
da bir-birindən baha. Köhnələri də neyləyirlər, Allah bilir. Nə
sorğusu var, nə hesabı. Mən şəhərin qırağında yaşayıram. Yolumuzun üstündə maşınlar üçün yeraltı keçid var...
Jurnalist bu yerdə fotokamerasını yandırıb orada bir neçə saniyə eşələndi, axtardığını tapıb Saraya yaxın tutdu.
- Baxın, Sara xanım, bu gördüyünüz həmin o keçiddi. Onu
224

nə az, nə çox, düz üç dəfə mərmər pilətələrlə üzləyiblər. Üzləyirlər, sökürlər, təzədən üzləyirlər, sonra onu da söküb yenisiylə əvəzləyirlər. Hamısı da bahalı-bahalı mərmərlərdi. Baxın, hər
üçünün şəklini çəkmişəm.
Jurnalist şəkilləri bir-bir göstərə-göstərə ürək ağrısıyla danışmaqda davam edirdi.
- Bu, adi bir keçiddi də, sən axı niyə onu mərmərlə üzləyəsən ki?! Mən çox xarici ölkədə olmuşam, elə ölkə var ki, bir
kəndinin, bir universitetinin büdcəsi bizim büdcəmizdən bir
neçə dəfə böyükdü. Amma mən yola mərmərdən bardür vurulduğunu, körpünün, keçidin mərmərlə üzləndiyini görmədim.
Orda keçid də, körpü də, yolötürücü də çox sadədi, insanlar isə
rifah içində, toxluqda yaşayırlar, bizdə adamlar mərmərin üstündə və altında gəzirlər, qarınları isə acdı... Eh, başınızı da ağrıdıram, dərd birdi, ikidi məgər, hansını deyəsən?!
Eşitdiklərinin təsirindən Sara bu dəfə qapını daha bərk döyəclədi.
- Körpüləri, keçidləri, parkları mərmərli ölkənin məhkəməsinin tövlə qapısı... - Jurnalist qapıdan çıxan danqıltıya qulaq asaasa donquldandı.
Bu vaxt qapı açıldı, içəridən boylanan şəxs üstlərinə bozardı:
- Nolub, qapını niyə dağıdırsız?!
- Mehman Səfərlinin prosesinə keçmək istəyirik, - Sara sakit
səslə cavab verdi.
- Olmaz, məhkəmə artıq başlayıb, vaxtında gəlmək lazımdı.
- İndi içəri ilə telefonla danışmışam, hələ başlamayıb. Bir də
ki, qanuna görə, məhkəmə açıqdı, bu qapı bağlı olmalı deyil.
- Hər adam kefi istədiyi vaxt girib-çıxsa, onda bura məhkəmə yox, bazar olar ki! Hər yoldan ötəni buraxsaq, səs-küydən,
dava-dalaşdan proses keçirmək olar?! Siz bir biləsiz ki, bu məhkəmədə hansı biabırçılıqlar olur! Bir-birinin saçını yolan kim,
bir-birini döyən kim, bir-birinə bıçaq çıxaran, yumruq atan kim!
Bəzən söyüşün biri bir qəpiyə olur. Olmaz!
- Kimsə kimisə söyürsə ya da döyürsə, bu, o deməkdi ki,
225

başqalarının haqqını pozmalısız? Kim qanunları pozursa, onlara qarşı ölçü götürün də. Mən atamın prosesinə baxmağa gəlmişəm, Orxan bəy isə jurnalistdi. Biz nə adam söyənik, nə də
döyən.
Nəzarətçi jurnalistə diqqətlə baxdı. Hiss olunurdu ki, nəyisə
xatırlamağa çalışır.
- Bura bax, sən keçən dəfə məhkəmənin qabağında şuluq salan həmin o jurnalist deyilsən? Yalan-palan yazan o müxalifət
qəzetinin müxbiri...
- Elədi ki, var, o qəzetdənəm. Amma biz nə yalan yazırıq, nə
də palan, sizlər danışdığınız yalan-palanları o qəzetdən oxuyursuz. Necə ki, indi yalan danışırsız. Keçən dəfə şuluq salan
mən deyildim, sizin həmkarınız idi. Mənsə çox normal və mədəni şəkildə haqqımı tələb edirdim. Necə ki, o haqqı indi də
mədəni şəkildə sizə anlatmağa çalışırıq.
- Sən yenə də demaqoqluğa başladın?! Yoxsa məni də təxribata çəkib ötən dəfəki şoudan düzəltmək istəyirsən?! Bu başdan deyirəm, özünə əziyyət vermə, mən Paşa kimi təxribata
uyan deyiləm. - Amma səsində əvvəlki aqressiya də yox idi. O
yana-bu yana nəzər salıb astadan gileylenməyə başladı.
- Öz aramızda qalsın, yazıq Paşanın, səninlə dalaşan həmin
o nəzarətçini deyirəm, bilirsən başı nə qədər zülm çəkdi o hadisədən sonra?! Xiyar sözünə görə isə... Məhkəməni xiyara oxşadıb, əlinə verib şəkillərini az qala bütün dünyaya yayandan
sonra günü lap qara oldu yazığın. Rəisi buna görə baş idarəyə
də çağırmışdılar, qayıdanda qanı it qanına dönmüşdü. Kimsə
hadisəni videoya çəkib internetə qoymuşdu. Materiala qoyulan
“Badımcan ölkəsinin xiyar məhkəmələri” adı da yuxarıları çox
qəzəbləndirmişdi. Bütün günahları yıxdılar o yazıq Paşanın üstünə. Siz elə bilirsiz ki, adamlarla üz-göz olmaq bizim xoşumuza gəlir?! Bizə deyirlər burax buraxırıq, buraxma buraxmırıq.
Biz çox balaca adamlarıq. Mən əmri yerinə yetirməsəm, Paşa kimi, qulağımdan tutub atacaqlar bayıra, özüm qalacam işsiz, üç
körpə uşağım da Allahın ümidinə. Buraxırsan rəis adamı dan226

layır, buraxmırsan da camaatla üz-göz olursan. Bir hadisə olanda da günahkar sən olursan. - Çevrilib içəriyə göz gəzdirdi, sakitçilik idi. Qapının qabağından çəkildi, üzünü jurnalistə tutdu.
- Bura bax, götürüb bunları qəzetində yazma, ha. Bu dəfə keçin,
amma çalışın daha geçikməyəsiz ki, bizə də söz gəlməsin.
Sara gülümsəyərək “baş üstə” deyib jurnalistlə birgə içəri
keçdi. Proses hələ başlamamışdı. Dustaq qəfəsdə sakit oturmuşdu. Qızını görən kimi üzü güldü, ona əl etdi. Sara da eyni
qaydada cavab verdi. Qəfəsin qarşısını üç nəzarətçi kəsmişdi,
sağ və solda da iki hərbçi dayanmışdı. Daha iki mülki geyimli
şəxs ortalıqda gəzişir, zala nəzarət edir, kimin əlində fotoaparat, telefon, diktafon görəndə tutub alırdılar.
Sara gələn həftə yola düşəcəklərini atasına çatdırmaq istəyirdi. Ona yaxınlaşmaq istəyəndə nəzarətçi qarşısını kəsdi.
- Xanım, ora olmaz.
- Niyə olmaz ki? Mən onun qızıyam, həm görüşüb qucaqlaşmaq, həm də sözüm var, onu demək istəyirəm.
- Elə burdan da həm salamlaşa, həm də sözünü deyə bilərsən. Görüşəndə də qucaqlaşarsan. Qəfəsə yaxınlaşmağa isə icazə yoxdu.
- Harda yazılıb bu? Qanunda belə qadağa yoxdu. Mənim
ona təklikdə deməli olduğum sözüm var...
- Olmaz, xanım! Biz atanızın təhlükəsizliyinə görə məsuliyyət daşıyırıq. Ona bir şey olsa, başımızla cavabdehik.
- Mən onun qızıyam, məndən ona nə təhlükə ola bilər ki?
- Xanım, təhlükəsizlik üçün kimliyin elə bir önəmi yoxdu.
Kriminal verilişlərdə azmı görmüsüz ki, qardaş bacını, oğul
atanı, ər arvadı, gəlin qaynatanı öldürür. Hər şey ola bilər! Bir
də ki, atanız özü hakim olub, o, yaxşı bilir harda yazılıb, sonra
ondan öyrənərsiz, - səsində aşkar istehza duyulurdu, - o da hakim olanda zaldakılara qəfəsə yaxınlaşmağa icazə vermirdi.
Sara özünü itirdi, bilmədi nə desin.
Mehman danışığı eşidirdi. Nəzarətçi haqlıydı, apardığı proseslərdə oxşar hallar az olmamışdı. Üç il öncə sədrlik etdiyi bir
227

prosesi xatırladı. Bu skamyada o vaxt tanınmış jurnalist əyləşmişdi. Fasilədə on bir yaşlı qızı atasına yaxınlaşıb onu öpmək
istəyəndə nəzarətçilər imkan verməmişdilər. Proses davam
edəndə müttəhim ona müraciət etmişdi:
“Mən övladımı beş aydır ki, görmürəm. Qızımın çox təkidindən sonra anası onu məhkəməyə gətirib. Uşaq bir neçə saat
dəhlizdə gözləyib ki, fasilə olanda atasını görə və onu qucaqlayıb öpə biləcək. Nəzarətçilər qızımı mənə yaxın buraxmadılar.
Sizin də övladınız var, icazə verin, heç olmasa, bircə dəqiqəliyə
də olsa, uşaq atası ilə görüşsün, travması qalmasın”.
“Mənim buna ixtiyarım yoxdur.” - Onda o kürsüdəki Mehman bu cavabı vermişdi.
“Sizə bunu arzulamıram, amma həbsdən heç kim sığortalanmayıb, nə vaxtsa mənim yerimdə olsanız, insanlara hansı acıları yaşatdığınızı, bəlkə, onda anlayasınız”, - demişdi jurnalist.
İndi Mehman özü o acını yaşayırdı.
“Necə ağır bir hissmiş”, - deyə düşündü. Amma bu an onu
daha çox üzən eşitdiklərinin qızını necə incidə biləcəyi fikri idi.
Sifətinə süni təbəssüm verib qızını pərt durumdan çıxarmağa çalışdı.
- Sara, eybi yox, vəkilə deyərsən, mənə çatdırar.
Saranı isə bu anda daha çox üzən eşitdiklərinin doğmasına
yaşatdığı acılar idi. O da sifətinə təbəssüm verib, “yaxşı, ata”, deyib nəzarətçidən aralandı.
“Qalxın, məhkəmə gəlir!” - Məhkəmə iclas katibinin komandası ilə hakimlərin içəri girməsi bir oldu.
Dustaq hər üç hakimi yaxşı tanıyırdı. Sədrlik edən çox sayda
haylı-küylü işlərə çıxmışdı və həm yerli, həm də beynəlxalq təşkilatların hesabatlarında adı siyasi sifarişləri yerinə yetirən hakimlərdən biri kimi tez-tez hallanırdı. Onunla ünsiyyəti faktiki
“salam, sağ ol”dan ibarətdi. Digər iki hakimdən biri uzun illər
rayon məhkəməsində çalışmışdı, bu vəzifəyə isə ötən il təyinat
almışdı. Dəhlizdə tez-tez rastlaşırdılar, hətta bir dəfə məhkəmənin yeməkxanasında birgə nahar da etmişdilər. Mehmana hə228

mişə xüsusi hörmətlə yanaşırdı. Üçüncüsü isə məhkəmə sistemində ən yaxın münasibətdə olduğu hakimlərdəndi. Bir-birilərinin evinə gediş-gəlişləri vardı. Vəkildən xəbər göndərmişdi
ki, bu işi ona vermək istəyəndə etirazının qarşılığında şərt qoyulub: ya bu işə çıxacaq ya da ərizəsini yazıb işdən gedəcək.
Zorən razılıq verdiyini və buna görə çox üzüldüyünü bildirmişdi. Vəkil bu xəbəri ona çatdıran gün Mehmanın gözünə yuxu
getmədi. Bütün gecəni bir sual ətrafında fikirləşdi ki, indi onun
yerində həmkarlarından hər hansı biri olsaydı, necə davranardı. Uzun götür-qoydan sonra əminliklə “işi götürməzdim, ya
da götürüb ədalətli qərar verərdim”, - deyə bilməmişdi.
“Böyük ehtimalla indi mən də o kürsüdə olardım”, - kədərlə
düşündü. Özü də hiss etmədən baxışları qızına tərəf çöndü.
“Sağ ol, qızım, sənin sayəndə belə alçaldıcı seçim qarşısında
qalmadım”, - ürəyində minnətdarlıq hissi ilə gülümsündü, bunu baxışları ilə qızına da ötürdü. Bütün bu müddətdə gözlərini
atasından çəkməyən Saranın çöhrəsi təbəssümdən işıqlandı.
Bu anda sədrlik edən ondan məhkəmə tərkibinə etirazının
olub-olmadığını soruşdu. Qalxıb sakitcə:
- O kürsüdə kimlərin oturmasının heç bir önəmi yoxdu, bu
cür işlərdə qərarı hakimlər vermirlər, hökm başqa yerdə çıxarılır, - deyib əyləşdi; ironiya yoxdu dediyində.
Sədrlik edən:
- Ola bilər ki, sizin hakim olduğunuz işlərdə qərarı yerinizə
kimlərsə verirdi, elə ona görə də, ordasız. Amma biz baxdığımız işlərdə qərarı özümüz veririk, elə buna görə də, burdayıq! dedi; rişxənd vardı dediyində.
Vəkil vəsatət verib müttəhimin dəmir qəfəsdən çıxarılıb yanında əyləşməsinə icazə istədi. Dəlilləri belə oldu: müttəhim sıradan biri deyil, uzun illər hakim işləmiş adamdı; nə ondan zaldakılara, nə də zaldan ona hər hansı təhlükə var; belə güclü
mühafizə şəraitində qaça bilməsi ehtimalı da sıfra bərabərdir;
hətta buna imkanı olsaydı belə, heç yerə qaçmaq fikri yoxdu,
çünki həbsə öz ayağı ilə gəlib.
Yenidən öz proseslərini xatırladı; lap yaxınlarda dindarların
229

məhkəməsində vəkillərin oxşar məzmunlu vəsatətlərini rədd
etmişdi. Müttəhimlər bir neçə ay davam edən prosesi qəfəsdə
keçirmişdilər. Bunları xatırladıqca xəcalət çəkirdi. Vəsatətlə
bağlı ondan fikrini soruşanda özünü toparlayıb “vəsatəti müdafiə edirəm”, - dedi.
Prokuror etiraz etdi. Məhkəmə tərkibi qısa müşavirədən
sonra vəsatətin təmin olunmadığını bildirdi. Mehman rahat nəfəs aldı. Başını qaldırıb qızına tərəf baxmaq istədi, amma nədənsə bu dəfə ürək etmədi.
Vəkil sübutlarla bağlı vəsatət verdi. O, müdafiə etdiyi şəxsin
Famil İmranovdan rüşvət istədiyi iddia edilən kafenin çölündəki və içindəki kamera görüntülərinin alınaraq araşdırılmasını
tələb etdi.
Prokuror vəsatətə etiraz etdi:
- Həmin kafedə kənar adamlar da olub, bu, onların özəl həyatına müdaxilədir.
Onun bu arqumenti vəkili özündən çıxardı:
- Deyəsən, prokuror evindəki hamamla ictimai yeri səhv salır. Nə özəl həyat?! Biz o görüntülərdən yalnız bu işə aid olan
hissəni araşdıracıq; kafeyə kimlər girib, kiminlə girib, orda nə
yeyib, nə içib və nədən danışıblar, bizim üçün heç maraqlı deyil.
Vəkilin bu şərhi prokurorla aralarında söz atışmasına səbəb
oldu. Sədrlik edən çətinliklə aranı sakitləşdirib müttəhimdən
vəsatətlə bağlı fikrini soruşdu. Keçmiş hakim bir cümlə ilə kifayətləndi:
- Vəsatəti də, vəkilimi də müdafiə edirəm.
“Bu niyə danışmır? Elə bil o bəyanatı yazan adam bu deyil”.
Sara arxasında əyləşənlərdən birinin yanındakına dediklərini
eşitdi. Atasının nəyə görə danışmadığını təxmin edirdi və bu,
onu incidirdi. Amma qəfəsdəki o adamın hakim olanda oxşar
şeyləri etdiyi də artıq sirr deyildi. Həmin yerdə indi atası yox,
başqa birisi otursaydı, o da Bəşirin qızı və ya oğlu, ya da o narkotikə görə altı il iş almış Mustafanın anası olsaydı, indi böyük
230

ehtimalla tamam fərqli şeylər düşünər, fərqli hisslər keçirərdi.
Atası üçün üzülürdü, amma həm də Mustafaya, Bəşirə, tanımadığı başqa qurbanlara acıyırdı.
Məhkəmə qısa müşavirədən sonra qərara aldı ki, vəsatət
əsassız olduğu üçün rədd edilsin.
Mehmanın vəkilindən sonra zərərçəkmişin vəkili də vəsatət
verib məhkəmədə araşdırılan bəzi faktların tərəflərin özəl həyatı ilə bağlı olduğunu əsas gətirərək prosesin qapalı keçirilməsini xahiş etdi.
Mehman məmnuniyyətlə prosesin qapalı keçirilməsinə razı
olardı. Yox, ona verilən ittihamla bağlı qorxacağı bir şeyi yoxdu, günahsızlığına əmindi. Çəkindiyi başqa şeydi. O, adamların gözünün içinə baxmağa qorxurdu: indi bu zalda həmkarlarının etdiyi çox şeyləri hakim olanda özü də etmirdimi.
“Nə murdar yer imiş ora!” - Ağlına gələn bu fikirdən diksindi, üst-başı murdarlanmış kimi əti ürpəşdi.
“Çətin təmizlənə biləm!” - Acı-acı düşündü.
Sədrlik edən sözü ona verdi, vəsatətə münasibət bildirməliydi. Amma düşündüklərini səsləndirmək cəsarətində deyildi.
Üzərində Saranın baxışlarını hiss etdi.
“İndi bunları dilə gətirsəm, ona əzab vermiş olaram!” - Bu
düşüncənin ağır yükü altında özündə güc tapıb ayağa qalxdı.
- Mənim kimsədən gizlədiləcək hər hansı sirrim yoxdu,
məhkəmə açıq keçirilməlidir.
Məhkəmə qısa müşavirədən sonra prosesin açıq keçirilməsinə qərar verdi. Prosedur məsələlərin həllindən sonra məhkəmə
istintaqı başladı...
***
Atasının həbsindən sonra Gülayı tanımaq olmurdu. Həminki şən, nazlı-qəmzəli, özündənrazı qızdan əsər qalmamışdı.
Əvvəllər vaxtının xeyli hissəsini şəhərin ən seçilən gözəllik salonlarında keçirər, geyiminə, parfümünə xüsusi diqqət yetirərdi. Son vaxtlarsa adi makiyajdan belə yararlanmırdı.
231

Camal Səmədliyə və onunla bağlı tutulanlara qəzetlər geniş
yer ayırır, yazılarda "qanqster", "mafioz", "korrupsioner", “oğru” kimi ifadələrdən gen-bol istifadə olunurdu. Bunları oxumaq Gülay üçün çox ağır idi. Hər belə yazıdan sonra uzun
müddət özünə gələ bilmirdi, dərin depressiyaya düşür, günlərlə evdən çıxmırdı. Son vaxtlar dərsə də gəlmirdi.
Bu arada qızın yaxından ünsiyyətdə olduğu tək adam Nihaddı. Sevgilisi isə onun bu halından çox narahatdı. Tez-tez
ona zəng açır, könlünü almağa, fikrini dağıtmağa çalışırdı. Söhbətlərində qızın atası ilə bağlı mövzudan mümkün qədər yan
qaçırdı. Hər dəfə Gülay təsadüfdən yoxsa bilərəkdən bu mövzunun üstünə gələndə ortaya başqa söhbət qatmağa çalışırdı.
Bu gün Gülay özü zəng etdi və birbaşa mətləbə keçdi:
- Səni evimizə dəvət etmək istəyirəm, Nihad, anamla tanış
etməyə.
Təklif Nihad üçün o qədər gözlənilməz idi. Həyəcanını boğmağa çalışdı.
- Məni anana hansı qisimdə təqdim edəcəksən ki? - Gülümsər səs soruşdu.
- Yalan söyləmək istəmirəm, necə varsa, o cür. - Kövrək səs
sualı cavablandırıb, ardınca özü sual verdi: - Bəs sən səni necə
təqdim etməyimi istərdin?
- Mən bilmirəm... - Oğlanın dili topuq vurdu, - sən... elə mən
də sənin yalan danışmağını istəmirəm, Gülay.
- Onda mən anama deyə bilərəmmi ki, tanış ol, bu Nihaddı,
mənim sevgilim... - İlk dəfəydi ki, xəttə xəfif də olsa, naz-qəmzə
qatılırdı.
- Elə bu cür də deyə bilərsən! - Sevgilisinin həm əhvalındakı
dəyişikliyə sevinən, həm də son sözü ruhunu oxşayan oğlan bu
dəfə həm ürəklə, həm də ərklə cavab verdi. Ardınca da güləgülə soruşdu: - Birdən anan məni bəyənmədi?
- Sən anamın yox, mənim sevgilimsən! - Bu dəfə qız əda
qarışıq ərklə cavab verdi.
- Yaxşı, mən nə geyinib gəlim sizə? Amma qara kostyum, ağ
232

köynək və qırmızı qalstuk mənlik deyil haa... - Kefi əməlli-başlı
kökəlmiş oğlanın dediyində zarafat payı daha çox idi. - Sənin
anan üçün gələcək kürəkənini cins və krassovkada görmək çox
ağır sınaq olmaz ki?
- Nə yalan deyim, anam yaxşı geyinib-keçinməyi, dəbdəbəli
həyatı xoşlayır. - Səsdə aşkar məyusluq sezilirdi. - Atamın həbsi
də onu az dəyişib, köhnə havası hələ də başındadı. Bəlkə, bunları sənə deməli deyiləm, amma məncə, onu indi ərinin həbsindən daha çox, mülklərimizin əldən çıxması narahat edir. Biz əvvəllər bir-birimizi daha rahat anlayırdıq. İndi isə hiss edirəm ki,
aramızda uçurum yaranıb və o, gündən günə dərinləşir. Amma
o, mənim anam olaraq qalır... Böyük ehtimalla o, kürəkənini
son dəb kostyumda, bahalı maşında və yaxşı vəzifədə görmək
istəyər. Amma yox, mən onun səni necə varsansa, elə tanımasını və qəbul etməsini istərdim.
- Birdən qəbul etmədi? - Oğlan söhbəti yenə zarafata keçirmək istədi.
- Qəbul etməzsə də, şəxsi işidi. Onda anlatmaq lazım gələcək
ki, özümlə bağlı qərarları daha özüm verirəm. - O başdakı səs
yenə ciddiyə çalırdı.
- Bəlkə, sonraya qalsın, Gülay, - gərginlik oğlana da keçdi, istəməzdim ki, bu durumda münasibətləriniz pisləşsin, bais də
mən olum.
- Bizə görə narahat olma, biz ana-bala birtəhər dil taparıq.
Əsas odu ki, sən onlarla dil tapasan. Atam qanqster, oğru, mafioz, anam barədə də indicə danışdım. Belə kampaniyada sənə
asan olmayacaq... - Fasilə gəldi. - Amma gəlmək istəmirsənsə,
özünü zora salmağa da gərək yox.
Nihad görüşə kostyumda gələcəyini deyəndə xəttə sakitlik
çökdü.
- Gülay eşidirsən məni?
- Kostyuma gərək yox, elə xoşladığın cinsini və krasovkanı
geyin. - O başdan titrək səs cavab verdi. - Mən sabah mərkəzdə
olacam, atam Sveyq59, Borxes60 və Remarkı61 sifariş verib, onları
233

almalıyam. Həvəsin varsa, birgə baxa bilərik, sonra da elə bir
yerdə gedərik bizə.
- Əslində, mən də atam üçün kitablara baxmalıydım, yaxşı
oldu, bir yerdə baxarıq. Yeri gəlmişkən, onun sifariş verdiyi kitablar arasında sənin sadaladıqların da var. Atalarımızın eyni
ədəbi zövqə sahib olmaları yaxşı əlamətdi.
- Təəssüf ki, səni məyus etməli olacam, Nihad. Atama bu
kitabları onunla bir kamerada yatan jurnalist məsləhət görüb.
Özü də, deyəsən, siyasi məhbuslardandı.
Nihad bir anlığa duruxdu, amma tez də özünü ələ aldı,
gülümsünə-gülümsünə:
- Bu, heç nəyi dəyişmir, Gülay, - dedi.
Xəttə yenə səssizlik çökdü.
- Nihad, səni çox sevirəm. - Xeyli sükutdan sonra o başdan
gələn kövrək səs bunu dedi.
- Mən də səni...
***
Xeyli kitab aldılar. Nihad hamısının pulunu ödəmək istədi.
Gülay razı olmadı, yarızarafat-yarıciddi “mənim atamın pulu
səninkindən daha çoxdur”, - deyib özü bunu etmək istədiyini
söylədi. Bu dəfə Nihad razı olmadı. Hərə özünün aldığı kitabların pulunu ödəyib mağazadan çıxdılar. Gülay yaxınlıqdakı kafedə oturmağı təklif etdi. Nihad etiraz etmədi.
Sakit bir guşə seçdilər. Gülay kitabları qabağına qoyub səhifələməyə başladı.
- Hər dəfə bura kitab almağa gələndə məyus oluram. Nə qədər oxumalı kitab varmış, mənimsə son dəfə əlimə nə vaxt kitab aldığım yadıma gəlmir. Desəm ki, vaxtım olmurdu, yalan
olardı, istəsəydim tapardım onu. Ehtiyac duymurdum desəm,
həqiqətə daha yaxın olardı. Başqa qayğılarım bu ehtiyacı arxa
plana atmışdı. - Susdu. Nihadın aldığı kitablar arasında Freydin62 “Yuxuların yozumunu”nu görüb gülümsündü. - Fikir vermişdim, səninsə qoltuğundan kitablar əskik olmurdu, əksəriy234

yəti də fəlsəfədən... - Günahkar-günahkar əlavə etdi: - Mənimsə
o dildən acığım gəlir.
- İlk vaxtlarda oxuduqlarımı anlamaqda mən də çətinlik çəkirdim, - Nihad gülümsündü, - mənə də ağır gəlirdi o dil. Bəzən bir şeyi təkrar-təkrar oxumalı olurdum. Sonra o üsluba və
dilə vərdişləndim. İndi daha rahatdı. Doğru tutmusan, daha
çox fəlsəfəyə üstünlük verirəm. Amma digər ədəbiyyata da
vaxt tapmağa çalışıram. Bizdə kitablar çox bahadı, onları almaq
hər kəsin imkanı daxilində deyil. Çox vaxt mənə evdən yemək
və digər xərclərim üçün verilən pula qənaət edib kitab alırdım.
Evdə bilmirdilər, xəbər tutsaydılar, çox narahat olardılar, hətta
danlanardım, yəqin. Kitaba pul xərclədiyimə görə yox, nənəm
demiş, canıma qəsd etdiyimə görə, - yenə sifətinə təbəssüm
qondu, - hərçənd mən qarnıma aclıq verənlərdən də deyiləm.
Valideynlərim övladlarının təhsili, inkişafı üçün pul əsirgəyən
deyillər, - yenə ciddiləşdi, - sadəcə, özüm utanıram bu yaşda
onlardan pul istəməyə. Ata da həbsə düşəndən sonra... Son
vaxtlar xaricə getmək barədə ciddi-ciddi düşünməyə başlamışam. Mən bu ölkədə yaşamağa qorxuram, Gülay. Həm özümün, həm də gələcək övladlarımın taleyi üçün. Tutaq ki, universiteti lap elə əla qiymətlərlə bitirdim, nə olacaq ki, məndən?
Gedib dövlət işində gözümü maaşa diksəm, onunla ailəmi çətin
dolandıram. Başqa yerlər də onun kimi. Ya rüşvət almalı, ya da
oğurluq etməlisən. Mən çırkaba batmaq istəmirəm, Gülay. Təkcə ona görə yox ki, istənilən vaxt atalarımız kimi həbsə düşməkdən qorxuram, sadəcə, belə yaşamaq istəmirəm. Nə gizlədim, böyük arzularım var. Bu ölkədə onların reallaşması üçün
mühit görmürəm və yaxın vaxtda dəyişiklik olacağı barədə xüsusi gözləntilərim yoxdu. Ona görə, getmək və elə bir mühitdə,
elə bir ölkədə yaşamaq istəyirəm ki, arzularımı reallaşdırmaqda
mənə dəstək olsun. Və ən vacibi, adam kimi yaşayım... - Bir
anlığa susdu, köksünü ötürüb kədərlə əlavə etdi: - Amma indi,
atam həbsdə olduğu bir vaxtda bu barədə danışmaq mənasızdı...
235

- Qoy atalarımız çıxsınlar, bir yerdə gedərik, hə? Məni özünlə apararsan, Nihad? - Susdu. Bir anlığa işıqlanan çöhrəsinə
yenidən kədər çökdü. - Nəvaxtsa ölkədən getmək fikrinə düşə
biləcəyim ağlıma belə gəlməzdi...
Nəzərləri masadakı kitabların üzərində gəzişdi. Sveyqdə
durdu. Bir xeyli beləcə səssizcə baxışdıqdan sonra kə-dərlə
“adam öz canına necə qıya bilər axı?” - deyib asta-asta başını
qaldırdı, Nihada dönüb dərindən ah çəkdi.
- Eh, sözdü danışıram da. Kimdi məni xaricə buraxan?! Səninsə atanı tez buraxarlar, yəqin. Mən onun məhkəməsilə bağlı
yazıların hamısını oxumuşam. İşin qurama olduğu gözə girir.
Siyasi məhbus olmasının da köməyi olar, yəqin. Mənim atamınsa durumu tamam fərqlidi. İşdə külli miqdarda yeyinti və kişinin də bunda iştirakı barədə sübutlar var. Heç ictimai rəy də
xeyrinə deyil. Barəsində qəzetlərdə yazılanları oxumamış olmazsan. Uzun müddətə həbs gözləyir onu.
Nihad söhbətin belə yön almasını heç istəmirdi. Bir-iki dəqiqə öncə diqqətsizlik edib üzərində nəzarəti itirdiyinin indi fərqinə vardı. Amma gec idi daha.
- Mən də o yazıları oxuyuram. Bilirsən nə fikirləşirəm, Gülay? Bəlkə, dediklərim sənə qəribə gələcək. Bu ölkədə adamlara
vəzifə, hakimiyyət veriləndə deyilir ki, get işlə, özün də ye, bizi
də yedizdir. Yüz manat deyil, min manat deyil, milyonlardan
söhbət gedir. Bunu məgər görmürdülər?! Sən keçən dəfə doğru
dedin: onları tutanlar və ya mühakimə edənlərin özləri də rüşvətxor, oğru deyilmi. Bizim atalarımız bu anlamda təqsirli təqsirsizlərdi...
Ortaya sükut çökdü. Bu səssizliyin içində baxışlar yenə toqquşdu. Bu dəfə hər ikisindən kədər və ümidsizlik yağırdı.
- Mən necə kor olmuşam, Nihad. - Qız dərindən köks ötürdü. Sonra yavaşca əlavə etdi. - Niyə mən səni indiyə qədər tanımamışam.
- Bıy, o necə olur, - oğlan zarafata saldı, - bir qrupda təhsil
almırıq, hər gün bir yerdə deyilik ki?!
236

- Adamlar bir dam altda yaşayır, bir yerdə oxuyur, bir yerdə
işləyir, amma bir-birilərini tanımırlar... - Qız ayağa qalxdı. - Gedək, artıq gecdi.
Bayıra çıxdılar. Nihad taksi saxlatdırmaq istədi, Gülay qoymadı, “metroyla gedək, son dəfə orda nə vaxt olduğum yadıma
gəlmir”, - dedi.
Yarım saatdan sonra doqquzmərtəbəli binanın qarşısında
idilər. Liftlə altıncı mərtəbəyə qalxdılar. Bu arada Gülay anası
barədə qısa bilgi verdi.
- Anamın adı Əminədi, qırx altı yaşı var. Dillər İnstitutunda
kafedra müdiri işləyir, - acı-acı gülümsündü, - işləyib desəm,
daha düz olar, çünki dünəndən daha o vəzifədə işləmir. İşi barədə az məlumatlıyam. Bizim ailədə hərənin öz həyatı olub.
Nadir hallarda kimsə başqasıyla iç dünyasını bölüşüb. Bir dam
altında yaşayan doğma, amma yad adamlar... - Köksünü ötürüb Nihada çöndü. - Yəqin, sizdə hər şey tamam fərqlidi.
- Məncə, bütün ailələr bir-birilərinə oxşayır, - tələbə yoldaşı
qəmli-qəmli gülümsündü.
- Atamın həbsinə qədər anam hər şeydən razı görünürdü:
işindən, yaşayışından, dost-tanışdan, dövlətdən. Həmişə də
universitet rəhbərliyinin, nazirliyin işindən razı olduğunu fəxrlə danışıb. Dünən rektor yanına çağırtdırıb, kafedra müdirliyindən çıxmaq üçün ərizə yazmağı təklif edib, amma deyib ki, müəllim kimi qalıb işləyə bilər. Ona çox pis təsir edib, dünəndən
özündə deyil, - gülümsədi, - nəzərə al, xahiş edirəm.
Qapının ağzına çatdılar. Gülay qapını yavaşca döydü, o tərəfdən gələn ayaq səslərini eşidib, “ana, bizik, aç”, - dedi. Görünür, “biz”lə tək olmadığını çatdırmaq istəyirdi.
Qapını sarısaçlı, hündürboylu, zabitəli görkəmi olan bir qadın açdı. İçəri keçməyə macal tapmamış açıqla:
- Hardasan, Gülay?! Telefonu niyə söndürmüsən?! - soruşdu.
Nihadın canını qorxu aldı. Gülaysa gülümsəyə-gülümsəyə:
- Ana, bəlkə, icazə verəsən içəri keçək, sonra suallarının ha237

mısına bir-bir cavab verərəm, - deyib evə adladı və çevrilib qapının ağzında quruyub qalmış Nihada səsləndi: - Sən niyə orda
dayanmısan, Nihad, gəl içəri.
Əminə qızının tək olmadığının, deyəsən, indi fərqinə vardı.
- Keç oğlum, xoş gəlmisən. Bağışla, bir az əsəbiyəm. Atasının
həbsindən sonra Gülaya görə çox nigaran oluram.
Nihad keçib əyləşdi, Gülaysa çay dəmləməyə getdi. Əminə
oturar-oturmaz söylənməyə başladı.
- Gör hansı zəmanəyə gəlib çıxdıq da. Yatsaydım yuxuma da
girməzdi ki, başımıza belə bir iş gələ bilər. Dünən rektor məni
çağırıb deyir ki, kafedra müdirliyindən çıxmalısan. Deyə də bilmədim ki, axı niyə?! Yaxşı, tutaq ki, həqiqətən ərim o cinayətləri törədib, mənim günahım nədi bəs?! Məni işdən niyə çıxarırsan?! Pis işçiydimsə mənə niyə on il kafedra müdirliyini tapşırırdın? Niyə mənə fəxri ad, diplom, mükafat verirdin?! Niyə
hər yerdə mənim kafedramı nümunə göstərirdin?! Necə oldu
ki, bu on ildə yaxşı idim, ərim həbs edilən kimi oldum pis?!
Ərimdən mənə nə?! Neçə seçkidi yolunuzda canımı qoyuram!
Ərim də özüm kimi! Burnunuzdan gəlsin, nə tez yadınızdan
çıxdı elədiklərimiz!
Ev sahibəsi sakitləşmək bilmirdi. Danışdıqca da hövllənirdi.
- Hələ qohum-əqrəbanı, dost-tanışı demirəm. Özüm bir yana, kişi vəzifədə olanda, bizə salam vermək üçün növbəyə dayanırdılar. İndi biri qapımızı döymür ki, ölmüsüz ya sağsız.
Qəzetlər də gecə-günsüz bizdən yazır. Jurnalistlərin əlindən də
cana doymuşam. Kişi tutulandan sonra bir həftə kafedrada sakit otura bilmədim ki. Biri gedir, o biri gəlir, biri telefonu qoyur, o biri zəng edir. Biri soruşur ki, siz ərinizi oğru, cinayətkar
hesab edirsizmi, o biri sual verir ki, ərinizdən boşanmaq fikriniz varmı. Dünən bir xanım jurnalist zəng edib, nə soruşsa yaxşıdı: deyirlər, sizin evinizdəki unitazın qiyməti on min dollardı,
üzü də qızılandı, siz onu hansı məqsəd üçün istifadə edirsiz?
İstədim deyəm ki, ay itin qızı, təkcə unitazımız qızıl deyil, onun
içinə elədiklərimiz də qızıldandı, lazımındı gəl apar, amma kor
238

şeytana lənət deyib özümü birtəhər saxladım. Onsuz da ağızlarına gələnləri yazırlar.
Nihad qorxusundan az qala nəfəsini dərmədən qulaq asırdı.
Həm yazığı gəlirdi, həm də acığı tuturdu bu qadına. Kiməsə
oxşadırdı onu, amma kimə, yadına sala bilmirdi. Birdən bacısının Samir Qəmginin yazısı ilə bağlı dostları arasında baş tutan
mübahisə barədə danışdıqları yadına düşdü. “Tükəzban!”. Tapıntısından ürəyi sıxıldı.
Nəhayət, Gülay çayla birgə gəlib çıxdı. Nihad bir az toxtadı.
Otağa bir anlıq səssizlik çökdü. Qadın çayı qabağına qoyan qızından baxışlarını çəkmədən özü ilə danışırmış kimi davam etdi.
- Baxıram bu uşağa, dərd məni götürür. Necə olacaq bunun
axırı? - Bu dəfə səsində qəzəbdən çox, yanğı, giley-güzar var
idi. - Atası həbsdə ola adamı kim işə götürər?! Hansı nəsil-nəcabətli ailə bundan sonra məhbus qızıyla qohum olmaq istəyər?!
Hara gedirdin, Gülay deyirdilər. İndi heç adını çəkən də yoxdu.
Puç oldu həyatımız...
Gülay yaxınlaşıb anasının yanında oturdu.
- Yaxşı da, ay ana, səni işdən çıxarıblar da, dünyanın ha sonu deyil. Özün həmişə deyirdin ki, yorulmusan, bezmisən işindən. Bir az istirahət edərsən. Ata da bir az yatıb çıxar. Türməyə
düşməkdən kim sığortalanıb ki. Adam maşınla getdiyi yerdə
birini vurub öldürüb də həbsə düşə bilər. Azmı olub belə şey?!
Şükür ki, hamımız sağ-salamatıq. Bunlar da keçib gedəcək. Ata
da çıxacaq, sən də işsiz qalası deyilsən, mən də ərə gedəcəm,
nəvə də görəcəksiz, üstəlik, onların toyunu da.
Nihad önündə indi tamam başqa Gülayı görürdü: özünəgüvənli, pozitiv. Yaxşı mənada təəccübləndi, həm də sevindi.
- Qohum olanda da, gərək, baxasan ki, kiminlə olursan. Mənim bir qızım var, onu hər yoldan keçənə verəsi deyiləm ki.
“Daşı, yəqin, mənim bostanıma atdı.” - Nihad yerində narahat-narahat qurcalandı. Gülay bunu hiss etdi, söhbəti dəyişmək
239

istəyirdi ki, anası üzünü qonağa tutdu:
- Sənin atan necədi, oğul? Gülay hər şeyi danışıb mənə.
Allah hamısının qapısını açsın, mərdimazara da lənət eləsin.
Amma, gərək, o bəyanatı yazmayaydı. Dövlətçilik hər şeydən
üstündü. Uğurlarımıza sevinməyənlər çoxdu. Özü də təkcə kənarda yox, öz içimizdə də az deyillər. Aranı qarışdıranlar da
onlardı. Baş verənlərin çoxundan yuxarıın xəbəri yoxdu. Bir az
təmkinli olmaq gərək...
- Ay ana, bayaqdan dövləti söyüb batırırsan, indi də deyirsən ki, təmkinli olmaq lazımdı, - Gülay gülə-gülə anasının
sözünü ağzında qoyub yenə zarafata saldı.
- Yox, ay qızım, mən dövləti söymürdüm ki! Dövlətin nə günahı?! Qudurmuş, harınlamış adamlara görə dövlətmi cavabdehdi?! Gecəni yatmamışam, başımıza gələnləri ətraflı yazmışam, sabah göndərəcəm hara lazımdı. Əminəm ki, tezlikə bu
haqsızlığa son qoyulacaq...
Nihad Gülaygildən çıxanda dan yeri sökülürdü. İçində ağır
bir hiss vardı. Anası üçün darıxdığını hiss etdi, evə tələsdi.
***
Ağır Cinayətlər Məhkəməsinin binasının qarşısı adamla doluydu. Bu gün rüşvət ittihamı ilə mühakimə olunan Mehman
Səfərlinin işi üzrə müttəhimin son sözü gözlənilirdi.
Dəmir qəfəsdəki adam qəribə hiss keçirirdi. İndiyə qədər çox
sayda son söz eşitmişdi. Heç vaxt ağlına gəlməzdi ki, öz qismətində də belə bir çıxış ola bilər. Gözləri zalı aradı. Nihadla Sara
arxa cərgədə yanaşı əyləşmişdilər, atalarının onlara tərəf baxdığını görcək gülümsəyən gözləri və yellənən başları ilə salamlaşdılar. Mehmanın dodaqları qaçdı.
Hakimlər yerlərini tutandan sonra söz ona verildi. Ayağa
qalxdı. Məhkəmə zalına girənə qədər çox həyəcanlıydı. Amma
indi çox sakit idi, həyəcanı da tamam keçmişdi. Üzünü hakimlərə tərəf tutdu.
240

- Prokuror mənə on il iş istədi. Siz bundan nə kəsəcəksiz, nə
verəcəksiz, indi mənim üçün önəmli bu deyil. Hərçənd həbsdə
olduğum bu bir neçə ayda nəinki illərin və ayların, hətta günlərin belə, içəridə olan adam üçün nə demək olduğunu indi daha
yaxşı anlayıram...
Gözünü hakimlərdən çəkib otağın əlçatmayan hissəsindəki
kiçik pəncərəyə tərəf yönəltdi. Oradan zəif günəş işığı içəri süzülürdü.
- ...Mən dələduzluqda ittiham olunan bir müttəhimə hökm
oxuduğum günü xatırlayıram. Maddəsinin sanksiyasında beş
ildən on ilə qədər cəza nəzərdə tutulurdu. Ona altı il iş kəsdim.
Hökmü elan edib qurtaranda sağ ol gözlədiyim halda, məni
allahsız adlandırdı. Bu söz mənə çox toxundu, hirsimi boğub
ondan soruşdum ki, sənə on ilə qədər iş düşürdü, altı il verdim,
niyə yaxşılığımın əvəzində bu cür nankorluq edirsən. Onun sakit, amma qəzəb püskürən səsi hələ də qulağımdadı: “Altı ili
sən yüngülmü cəza sanırsan? Sən həbsdə hər ilin nə demək olduğunu anlayırsanmı? Yox, anlamırsan, ona görə də, illəri belə
səxavətlə paylayırsan, hələ umursan ki, sənə təşəkkür də edim.
Neyləmişəm ki mən? Birisi mənə iyirmi min borc verib, özü də
öz xoşuyla verib ki, biznesimi genişləndirim, özüm də qazanım,
ona da xeyir verim. İqtisadi böhran, ardınca da manatın dəyərdən düşməsi çoxları kimi mənim də biznesimi çökdürdü, ziyana düşdüm, bu səbəbdən borcu qaytara bilmədim. Adını dələduzluq qoyub həbs etdilər, sən də mənə altı il verirsən. Niyə?
Bu altı ildə ailəmi kim saxlayacaq? Borc aldığım adamın pulunu kim qaytaracaq? Dövlət ona ödəyə bilmədiyim puldan azı
iki dəfə çox mənim saxlanmağıma pul xərcləyəcək. Olmazmı,
elə həmin dövlət mənə yardım edəydi, onun günahi üzündən
düşdüyüm bataqlıqdan çıxaydım, o adamın da pulunu qaytaraydım, ailəm də indiki ağır duruma düşməyəydi. Siz hakimləri, prokurorları vəzifəyə təyin etməzdən öncə, heç olmasa, on
günlüyə o kameraya salsalar, o illərin nə demək olduğunu bəlkə anlayasız.” O vaxt onun dedikləri mənə çatmamışdı. O məh241

busun dediyi kimi, illəri səxavətlə sağa-sola paylayanda onların
arxasında dayanan insan faciələri, qırılan talelər, məhv olan
ümidlər və arzular barədə dərindən düşünmürdüm. İndi bu
həyatı özüm yaşayıram və həbsdə keçən hətta hər saatın nə demək olduğunu yaxşı anlayıram...
Çıxışına ara verdi. Uşaqlarına tərəf baxdı. İkisi də eyni vaxtda gülümsünüb, eyni vaxtda da razılıqla başlarını yellədilər.
Davam etdi:
- Biz hamımız, mühakimə olunanlar da, mühakimə edənlər
də qurbanlarıq. İnsanda işıqlı nə varsa hər şeyi, o cümlədən
ədalət hissini öldürən, sağlam düşüncəsini, vicdanını, əxlaqını
özü də hiss etmədən asta-asta aşındıran, onu robota çevirən bir
sistemin qurbanları. Mənim bu həyatda normal adamın arzulaya biləcəyi hər şeyim olub, yaxşı ailəm, işim, evim, maşınım...
Amma hər zaman daxilimdə bir boşluq hiss etmişəm, nəsə mənə rahat yaşamağa imkan verməyib. Bütün bu illər ərzındə məni narahat edən o şeyin nə olduğunu, nəhayət, indi anlamışam.
O, mənim vicdanım olub. Hər dəfə başını qaldırmaq istəyəndə
tez basıb içimin dərinliklərinə, gizlinlərə qovduğum vicdan.
Əminəm, siz də mənim kimi narahatsız. Ətrafında baş verən bu
faciələrin içində özünü xoşbəxt sana bilirsənsə, demək, insanlıqdan çıxmısan, manqurta çevrilmisən. Manqurt kimi yaşayıb,
manqurt kimi ölmək dəhşətli bir şeydi...
Susdu. Zala göz gəzdirib nəzərlərini keçmiş həmkarlarının
üzlərində saxladı. Aramla, qəzəbsiz danışırdı.
- Mənim kimi siz də indiyə qədər çox adamı mühakimə etmisiniz. Amma ilk dəfə öz həmkarınıza, uzun illər sizinlə çiyinçiyinə çalışan bir adama bu gün hökm oxuyacaqsız. Burda mən
də daxil, hər kəs anlayır ki, o hökm hansı məzmunda olacaq,
çünki bu cür işlərdə hakimlərə seçim imkanı saxlanmır. Sizin
üçün asan olmadığını da bilirəm, bir yerdə işləməyimiz bir yana, bu cinayəti etmədiyimi bilirsiniz. Hətta müşavirə otağında
bir-birinizə nələri söyləyəcəyinizi də təxmin edirəm. Orda bir
şeydən danışıb, bu zalda tamam fərqli qərar verildiyinin az şa242

hidi olmamışam. Belə qərarlardan sonra xeyli müddət özümə
gələ bilmədiyim vaxtlar da az olmayıb. Ona görə, keçmiş həmkar kimi sizə bir tövsiyəm var. O otaqda danışmayın, bir-birinizin gözünə də baxmayın, başınızı aşağı salıb susun. Heç özünüzlə də müzakirə açmayın. Tamam başqa bir şey, məsələn, almaq istədiyiniz avtomobil və ya ailənizlə birgə xaricdə keçirmək istədiyiniz istirahət barədə düşünün. İçinizin dərin qatlarında gizlənən vicdanınızı narahat etməyin, bəzən onu yerinə
qaytarmaq asan olmur. Mən qürurlu birisi olmuşam, adamların
gözünün içinə dik baxmağa alışmışam. Amma son illər hiss
edirdim ki, o kürsüdə oturanda özümdən asılı olmadan başım
aşağı əyilir. Orda oturan adamın başını dik tutması təhlükəli
şeydi. O baş nə qədər aşağı ensə, o qədər salamat qalar, o kürsüdə də daha yüksəyə ucalmaq olar. Endikcə ucalan, ucaldıqca
enən ədalətik biz... - Susdu. Çöhrəsi daha da işıqlandı. - Və
mən, dəmir barmaqlıqlar arxasında, bu quru skamyada oturan
Mehman o yumşaq kürsüdə oturan Mehmandan qat-qat xoşbəxtəm. Çünki o zavallıdan fərqli olaraq, bu Mehman başını
dik tuta bilir. Tanrıdan bu skamyanı sizə arzulamağı özümə rəva bilmirəm, amma hər birinizə nə vaxtsa o möhtəşəm hissin,
başını dik tuta bilmək hissinin ləzzətini yaşamağı arzulayıram.
Çıxışını bitirib əyləşdi. Bir anlıq zala sükut çökdü. Hakimlər
başlarını aşağı salmışdılar. Qəfil zalı alqış səsləri bürüdü.
“Sakit olun, bura sizin üçün konsert zalı deyil!” - Sədrlik
edənin acıqlı səsi eşidildi. Amma səs o qədər də inamlı çıxmadı.
Zal da, görünür, bunu hiss etdi, alqışlar daha da gücləndi.
Sədrlik edən hirslə "məhkəmə hökm çıxarmaq üçün müşavirə
otağına gedir", - deyib, sənədləri qoltuğuna vurub qabağa düşdü, hakimlər də ardınca çıxdılar.
Prosesin gedişində ilk dəfə ürəklə başını qaldırıb zala nəzər
saldı. Nəzarətçilər onunla zaldakılar arasında canlı sədd çəkib,
“sakit olun, sakit olun”, - deyə qışqırışırdılar. Birdən onu sanki
cərəyan vurdu. Arxada küncdə büzüşüb oturmuş, bir neçə ay
öncə narkotik işinə görə oğluna altı il iş verdiyi ananı gördü.
243

Başında qara şal vardı. Baxışları toqquşdu. Tez gözünü qaçırdı.
Təxminən yarım saatdan sonra hakimlər qayıtdılar. Sədrlik
edən başını qaldırmadan hökmü elan etməyə başladı. Yanındakılar da gözlərini qabaqlarındakı masanın üstünə dikmişdilər.
Mehman onlara qulaq asmırdı. Fikri anadaydı. Görəsən, oğlu
indi hardadır? Körpələri kimin yanında qalır? Oğlunu mühakimə etmiş hakimin məhkəməsinə ananı gətirən nədir və indi
onun barəsində nə düşünür?
Sədrlik edən hökmün nəticə hissəsini elan edirdi. Səsi güclə
eşidilirdi.
“...Mehman Səfərli Azərbaycan Respublikasının Cinayət Məcəlləsinin 311.3-cü maddəsi ilə nəzərdə tutulmuş cinayət əməlini törətməkdə təqsirli bilinərək üç il müddətinə dövlət və yerli
özünüidarə orqanlarında rəhbər və maddi məsul vəzifə tutmaq
hüququndan məhrum edilməklə səkkiz il müddətinə azadlıqdan məhrum etmə cəzasına məhkum edilsin. Cəzasını ümumi
rejimli cəzaçəkmə müəssisəsində çəksin...”
Zaldan narazılıq uğultusu keçdi. Kiminsə qəzəbli səsi gəldi:
“Allah bəlanızı versin.”
Nəzərləri həmin ananı aradı. Qadın qara şalının ucuyla gözünü silirdi. Oğluna hökm oxuyandan sonra onun “balan balamın gününə qalsın!” naləsi qulaqlarını yenidən cingildətdi.
“Yəqin, oğluna hökm oxunan o anı xatırlayıb”, - kədərlə düşündü. Baxışları toqquşmasın deyə, nəzərlərini tez araladı, gözləri
balalarını aradı. Nihadla Saranın gözləri onda idi. Onlara tərəf
baxdığını görcək oğlu gülümsədi. Saranınsa gözlərində yaş sezdi. Könlündən onları bərk-bərk qucaqlamaq keçdi. Gülümsəyərək barmağını çənəsinin altına apardı, onu ehmalca yuxarı qaldırdı. Sara qəhərinə güc gəlib başını şəstlə dikəltdi və gülümsədi.
***
Atasına hökm oxunmasından bir həftə ötmüşdü. Saranın
qayğıları artmışdı. Müxtəlif görüşlər, tədbirlər, müsahibələr
vaxtını çox alırdı. İmtahanlar da bir tərəfdən.
244

Bu gün xarici radiolardan birinin yerli bölməsindən siyasi
məhbus problemilə bağlı verilişə çağırmışdılar. Dəvəti könülsüz qəbul etdi. Atasının həbsinə münasibət hələ də birmənalı
deyildi. Mövzu ümumi olsa da, veriliş ərzində gələn sualların
və zənglərin çoxu da Mehman Səfərli və məhkəmələrlə bağlı
idi. Onlara cavab vermək, xüsusilə, atasına vəkillik etmək asan
deyildi. Məhkəmələrdən, hakimlərdən yanıqlı olanlar az deyildi. Mehman Səfərlinin müdafiəsi üçün deyilən sözlər bəzən bütövlükdə məhkəmə sisteminin müdafiəsinə yönəlik fikir kimi
qəbul olunurdu və qıcıq doğururdu.
Verilişdən ağır hisslə çıxdı. Stresdən, ya da aclıqdandı, bəlkə
də, aclıqdandı, başı bərk ağrayırdı. Yuxusuz günlərin təsiri
özünü göstərirdi. Hava qaralmışdı, evə tez çatıb yatağına tələsirdi. Amma bəxti gətirmədi. Son vaxtlar ölkədə tez-tez keçirilən böyük beynəlxalq tədbirlərdən birinə hazırlıq gedirdi; hər
gün bir və ya bir neçə mərkəzi küçə təmirə bağlanırdı. Bu dəfə
də mindiyi avtobus iki saatdan çox tıxacda ilişdi. Adamlar söyürdülər. Fikir vermişdi, son vaxtlar söyənlərin sayı artmışdı.
Yadına ötən il Azad Düşüncə Klubunda tarixçi alimin “bəzən
söymək də olar və nəinki olar, hətta lazımdır və faydalıdır” fikri düşdü. O vaxt birmənalı qarşılamamışdı deyiləni. İndi özünün də könlündən söymək keçirdi. Özü də bərkdən...
Evə çatanda həm bərk yorğundu, həm də çox əsəbi. Ac olsa
da, gecələr yeməməyə çalışırdı. Başağrısı daha da güclənmişdi.
Anasının tələsik qızdırdığı mərci şorbasını başına çəkib otağına
qalxdı. İşığı yandırıb güzgünün qarşısına keçdi. Örtüyünü çıxardı. Qara saçları çiyinlərinə töküldü. Birdən ona elə gəldi ki,
aynanın dərinliklərindən bir ay öncəki yuxusundakı o ağ libaslı
kişi ona baxır. Diksindi, geri çəkildi, ixtiyarsız örtüyünü üstünə
atdı. Adam görünməz oldu. İşığı söndürmək istədi, nə fikirləşdisə, əlini çəkdi. Elə paltarlı yatağına uzandı.
...Səhranın ortasında taqətsiz halda atasının ardınca addımlayırdı. Susuzluqdan dodaqları çatlamışdı. Növbəti dəfə udqunub dilini dodaqlarının üzərində gəzdirdi. Amma dili də quru245

muşdu, onu yuvasına çətinliklə qaytara bildi. Taqəti qalmamışdı, daha yeriyə bilmirdi. Dizlərini yerə qoyub gücü yetincə çağırdı: “Ata, mən daha gedə bilmirəm”. Səsi istədiyindən yavaş
çıxdı, amma atası eşitdi, geri çöndü: “Qızım, dur, getməliyik!”.
Çətinliklə qalxdı, asta addımlarla qumun üstündə açılan cığırla
irəliləməyə başladı. Birdən atası qabaqda nəsə görüb əvvəlcə
sürətini artırdı, sonra dəli kimi qaçmağa başladı. “Məni qoyub
hara gedirsən, ata”, - deyə ardınca qışqırdı. Amma kişi eşitmirmiş kimi qaçmaqda davam edirdi. O da sürətini artırdı. Bir
neçə addım atmışdı ki, dəli bir bağırtı eşidildi: “Su, qızım, su!
Biz xilas olduq, qızım!”. Tamam taqətdən düşsə də, elə bil ikinci gücü gəldi, həmin səmtə yüyürməyə başladı. Atası bir quyunun yanında dayanıb sevincindən gah gülür, gah da əlləri ilə
üzünü tutub ağlayırdı. Amma tez də sakitləşdi, susuzluq ona
da güc gəlirdi. Quyunun yanında adam başına oxşar bir neçə
qulplu səhəng vardı. Qulplardan biri qara rəngli uzun bir ipin
ucuna bağlanmışdı. Atası ipdən yapışıb səhəngi quyuya sallamağa başladı. Ayaq üstə durmağa heyi qalmamışdı, yerdə oturmaq istədi, amma qum qaynar idi, bədənini yandırdı. Bir qədər
kənarda atılıb qalmış, qabığı çadar-çadar olmuş kötüyün üstündə əyləşdi. Atası ipi quyuya sallamaqda davam edirdi, xeyli
sallamışdı ki, birdən səhəng nəyəsə ilişib durdu. Atası quyuya
tərəf əyildi, heç nə görünmürdü. İpi yuxarı çəkməyə başladı,
bir müddət sonra yoruldu, tamam gücdən düşmüşdü. Qışqırıb
onu köməyə səslədi. Çətinliklə qalxıb ayaqlarını çəkə-çəkə atasına yaxınlaşdı, ipin bir tərəfindən tutub var gücüylə dartmağa
başladı. Güçü tədricən tükənirdi, gözləri qaralmağa başladı.
Birdən ovcunda nəmişlik hiss etdi, barmaqları da sürüşürdü.
Əllərinə baxanda damarlarında qanı dondu: ilanın quyruğundan yapışmışdı. Quyruğu tez əlindən yerə atıb dəli kimi
qışqırmağa başladı. Köməyə atasını çağırmaq istəyəndə
gördüyü dəhşətdən səsi batdı: iri, bədheybət bir ilan atasının
bədəninə sarılmışdı. Bir neçə də başı vardı. Onlardan birini dərhal tanıdı. Mustafanın anasının başıydı. Saçları sir-sifətinə da246

ğılmış, gözləri şişmiş qadının sifətindən qəzəb yağırdı. Bədəninə bərk-bərk sarılmış ilanın caynağında boğulan atasının dili
ağzından bayıra çıxmışdı, bərkdən xırıldayırdı. Qadın onun bu
halından zövq alırmış kimi, dəlicəsinə qəhqəhə çəkdi, sonra
dişlərini qıcıyıb sifətini atasının sifətinə lap yaxınlaşdırdı, qəzəb
və nifrət dolu gözlərini onun hədəqəsindən çıxmış bəbəklərinə
zillədi və qəfildən bayırda qalan dili sancdı. Dil bir anın içində
kömür kimi qızardı, sonra sürətlə şişməyə başladı və birdən şar
kimi partladı. Qan şırnağı sel kimi ətrafa yayılırdı. Selin ona yaxınlaşdığını görüb qaçmaq istədi, amma ayağı nəyəsə ilişib yıxıldı. Dikəlib çevriləndə dəhşətdən gözləri bərəldi: sifətini saqqal basmış arıq bir baş dişlərini qıcayıb ona tərəf sürünürdü.
Diqqətlə baxanda tanıdı: bu, Mustafanın başıydı! Bərkdən çığırıb ayağa durdu, qaçmaq istədi. Amma hər tərəf başlarla doluydu, əcaib səslər çıxara-çıxara ona tərəf sürünürdülər. Qorxudan
əsə-əsə onlardan qurtulmaq üçün bir neçə addım atdı, amma
ayağı başlardan birinə ilişib yenə yıxıldı. Daha qalxmağa gücü
yoxdu. Başlar dişlərini qıcıdıb, qışqırışa-qışqırışa ona yaxınlaşırdılar. Bu zaman qan seli onlara yetişdi. Dəhşətli qorxu və təlaş içində əl-qol atır, çabalayır, qurtulmağa çalışırdı. Gücünün
tamam tükəndiyini hiss edəndə “ata, ata” çağırıb, hönkürtü ilə
ağlamağa başladı. Birdən ayağı bərk bir şeyə toxundu. Dabanı
ilə yoxladı, bayaqkı kötükdü. Tez üstünə çıxdı. Titrəyə-titrəyə
ətrafa göz gəzdirdi. Qan gölünün üzündə çoxlu çabalayan başlar vardı. Gözü Mustafanın bayaq ona tərəf sürünən başına sataşdı. O da əl-qol atır, xilas olmağa çalışırdı. Qorxa-qorxa əlini
ona tərəf uzadıb “Mustafa, ver əlini”, - deyə səsləndi. Heydən
düşmüş baş əlini uzatdı. Çətinliklə əldən tutub dartmağa başladı. Bu vaxt baş inildədi: “Anam, anam... anam arxandadı, ona
kömək elə!”. Çevrilib baxanda Mustafanın anasının, ağzına dolan qanı püfürə-püfürə batıb-çıxan heysiz başını gördü. O biri
əlini ona uzadıb “tut əlimdən”, - deyə qışqırdı. “Yox, sən qatilin
qızısan, mən sənə əl vermərəm!” - başdan boğuq səs gəldi. “Boğulacaqsan, tut əlimdən!” - qışqırıb bərkdən hönkürməyə baş247

ladı...
- Sara, qızım, qorxma, mənəm, anandı.
Anası əlindən tutub alnının saçlarını ehmalca tumarlayırdı.
Bədəni qorxudan hələ də əsirdi. Əlini ixtiyarsız üzündə, bədənində gəzdirdi. Qan yox idi, amma tərin-suyun içindəydi.
Zəhra həyəcanını gizlətməyə çalışaraq, “qorxma Sara, bu yuxu idi, keçdi, getdi, hər şey yaxşıdı”, - deyə təkrarlayırdı.
Anasının köməyilə dəyişdiyi paltarlara ixtiyarsız bir də nəzər saldı...
***
Evdən tezdən çıxdı. Məhkəmənin dəftərxanasında işləyən
tanışından axtardığı ünvanı öyrəndi.
Avtobusun sonuncu dayanacağında düşüb, soraqlaşa-soraqlaşa, su basmış, palçıqlı küçələrdən keçib, nəhayət, ünvanı tapa
bildi. Köhnə taxta qapını döyəclədi. Kimsə qaça-qaça yaxınlaşıb
onu açdı. Önündə doqquz-on yaşlı qıvrımsaç, çəlimsiz qız uşağı dayanmışdı.
- Evdə kim var, balaca? - Altdan-yuxarı onu maraqla süzən
uşaqdan soruşdu.
- Qaqaş evdədi, yatıb, nənəm də dükana gedib, bir azdan gələcək.
- Olar keçim içəridə nənəni gözləyim.
- Yox, olmaz, nənəm tapşırıb ki, tanımadığımız adama qapını açmayaq.
Uşaq bunu elə məzəli dedi ki, Saranı gülmək tutdu.
- Balaca, sən artıq qapını açmısan, axı.
Uşaq günahkarcasına başını aşağı saldı, dodağının altında
mizıldandı.
- Mən elə bildim ki, nənəmdi. Nənəm bilsə, məni danlayacaq. O, həmişə tapşırır ki, qapını soruşmamış açmayın.
Sara gülümsəyib əlini uşağın çiyninə qoydu. Qız başını qaldırıb qəmli gözlərini ona dikdi.
- Narahat olma, mən nənəyə qapını açdığını demərəm. Qapı248

nı bağla, nənə gələndə mən də onunla birgə gələrəm. Sən də
özünü elə göstər ki, guya məni birinci dəfədi görürsən, yaxşı?
Uşaq da gülümsəyərək başıyla təsdiqlədi.
Qapıdan uzaqlaşıb bir qədər kənarda dayanıb gözləməyə
başladı. Təxminən on beş dəqiqədən sonra qara şallı yaşlı qadın
göründü. Dərhal tanıdı. Adını da məhkəmədən öyrənmişdi: Səkinə. Qapıya yaxınlaşanda ona tərəf getdi. Qadın qapını döydü.
O tərəfdən səs gəldi.
Bayaqkı qızdı. Qadın içəri keçəndə qapıya yaxınlaşdı.
- Salam, Səkinə xanım. Qonaq qəbul edərsiz?
- Qonağa canım da qurban, keç qızım.
Sara içəri keçdi. Kiçik həyətdi, üç-dörd ağac vardı, bir də çiy
kərpicdən hörülmüş kiçik bir daxma.
Qadın diqqətlə Saranı süzməyə başladı.
- Yaddaşım tamam korlanıb, qızım, səni tanıya bilmədim
axı. Yəqin, qohum-əqrəbadansan. Kimlərdənsən?
- Yox, Səkinə xanım, qohum deyilik, - Sara gülümsündü. Siz məni tanımasanız da, mən sizi tanıyıram. İlk dəfə sizi oğlunuzun məhkəməsində, ikinci dəfə isə yenə həmin məhkəmədə,
bu dəfə ona iş kəsən hakimin prosesində görmüşəm.
- Hə, ola bilər, qızım. Yəqin, sən məhkəmədə işləyirsən.
- Yox, mən Mehman Səfərlinin qızıyam. Adım da Saradı.
Qadın tutuldu. Diqqətlə Saraya baxdı, birdən xatırladı.
- Mehman Səfərlinin məhkəməsində nəzarətçi ilə mübahisə
edən qız.
- Hə, Səkinə xanım, həmin qız, - Sara gülümsədi. - Sizə çoxdandı gəlmək istəyirdim. Amma qorxurdum ki, məni qapıdan
qovarsız.
- Yox, ay qızım, o qədər qanacaqsız deyilik ki, qonağı qovaq.
O vaxt bu sözü mənə atan da demişdi. Ona da eyni cavab vermişdim. Bir də ki, sənin nə günahın var ki...
- Atam bura gəlib ki? - Sara təəccüb içində soruşdu.
- Sizə deməyib məgər? Mustafaya hökm oxuduğu gündən
çox az keçmişdi, üç ya da dörd gün olardı, çox olmazdı. Dəqiq
249

yadımdadı, bazar günüydü, elə bu vaxtlar olardı.
Saranın, atasıyla Mustafa barədə söhbəti şənbə günü olmuşdu. Yaxşı xatırlayırdı. Bayram olduğu üçün o dərsə, atası da işə
getməmişdi. Növbəti gün isə atası nə səhər, nə də günorta naharına düşmüşdü. Günortadan sonra heç kimə heç nə demədən
paltarlarını geyinib evdən çıxmış, bir də axşam qayıtmışdı.
- Niyə gəlmişdi ki, atam?
- Üzrxahlıq etməyə. Çox pis gündəydi, elə bil məhkəmədəki
həmin o adam deyildi. Hətta süzdüyüm çaya da dilini vurmadı. Mustafa barədə çıxardığı ədalətsiz qərara görə çox üzüldüyünü tez-tez təkrarlayırdı. Deyirdi ki, hökm elan olunduğu
üçün onu özü ləğv edə bilməz, bunu ancaq yuxarı məhkəmə
edə bilər. Amma dedi ki, arxayın olum, o, bu barədə harasa yazacaq və deyəcək ki, qanunsuz hökm çıxarıb. Mən savadsız qadınam, belə şeylərdən o qədər də başım çıxmır. Amma hissiyatım çox güclüdü. Qarşımdakı adamın dəhşətli əzab çəkdiyini
görürdüm. Nə gizlədim, Mustafanın məhkəməsindən sonra çox
acıqlı idim ona. Düşünürdüm ki, haçansa küçədə-bayırda qabağıma çıxsa, üzünə tüpür...
Sara başını aşağı endirincə qadın birdən ayıldı.
- Bağışla qızım. Qoca arvadam, ağlımı tamam itirmişəm.
Unutdum ki, söhbət atandan gedir, gərək, belə danışmayam, üzrxahlıq etdi. - Hə, bir sözlə, özünü çox pis hiss edirdi. Elə hey
deyirdi ki, Mustafanı həbsdə çox qalmağa qoymayacaq. Üstündən az vaxt keçmişdi ki, eşitdim hakimlikdən istefa verib, günahsız adamlara cəza verdiyinə görə camaatdan da üzr istəyib.
Sonra da boynuna hansısa cinayəti qoyub özünü tutublar. Məhkəməsinə də getmişdim. Heç özüm də bilmirəm niyə getdim
ora. Ayaqlarım dartıb apardı. Məhkəmədə də beynim çox qarışıqdı. Həm oğluma görə ona qəzəbliydim, həm də onun bizim
evimizə gəlməsi, keçirdiyi iztirabları xatırlayıb rəhmim gəlirdi.
İclasda da göz yaşlarımı saxlaya bilmədim. Mustafa, onun tifil
balaları gözümün qabağına gəlirdilər. Həm də düşünürdüm ki,
bu hakimin də, yəqin, ata-anası var, onlar da indi mənim kimi
250

göz yaşları axıdırlar. Atan iki dəfə mənə tərəf baxdı, hər dəfə də
tez gözünü çəkdi, hətta məni orda görməkdən pərt olduğunu
hiss etdim. Yəqin öz-özündən soruşurmuş ki, niyə məhkəməsinə gəlmişəm. Allah günahımdan keçsin, bəlkə də, oğlumun yerində oturmasına sevindiyimi düşünürmüş. Yox, qızım, mən
daha o cür düşünmürdüm. Mənim Mustafanın məhkəməsində
didib-parçalamağa hazır olduğum Mehmanla, öz ayağı ilə türməyə gedən Mehman fərqli-fərqli adamlardı...
Sara ona təəccüblə qulaq asırdı. Bu yaşlı qadının zəngin daxili aləminə qibtə etməyə bilmirdi. Ev sahibəsi isə yanıqlı-yanıqlı dərdini bölüşməkdə davam edirdi.
- Oğlumun həbsindən sonra o dağılmış prokurorluğa, məhkəmələrə çox ayaq döymüşəm. Üzümə bağlanan o qapıların arxasında boynumu büküb yalvaranda da, hərdən də ah-naləm,
qarğışım o binaları başına götürəndə də özümü o qədər gücsüz,
sahibsiz hiss etmişəm ki. Amma o qapılarda qalan insanların
ürəkdağlayan hekayətlərini eşidəndə bəzən öz dərdim yadımdan çıxırdı. İnsanların bu cür daşqəlbli olmasından dəhşətə gəlirdim. Əvvəl elə bilirdim ki, bütün bunlar Allahını, Peyğəmbərini tanımayan ayrı-ayrı adamların əməlləridi. Harınlıqdan bu
cür edirlər. Sonradan yavaş-yavaş anlamağa başladım ki, o hakimlər, prokurorlar, müstəntiqlər, sadəcə, buyruq qullarıdı.
Onları bilərəkdən qula çeviriblər ki, nə buyursalar, ləbbeyk deyib yerinə yetirsinlər. Amma sənin atan göstərdi ki, o, qul deyil.
Nə isə, ay qızım, savadsız-savadsız sözlərimlə səni yormayım.
Ayağa qalxıb otağın küncündəki köhnə, rəngi bozarmış dolaba yaxınlaşdı, siyirməni açıb oradan bir zərf çıxardı.
- Atan gedəndən sonra bunu, dolabın üstündə gördüm. İçərisində min dollar və yazılı kiçik kağız parçası vardı. Bunu necə
qoymasından heç xəbərim olmayıb. Kağız hələ də burdadı. Zərfi araladı, oradakı kağızı çıxarıb oxudu:
“Səkinə xanım, bu, mənim maaşımdır, halal puldur (əgər hakimliklə qazanılan pulu halal saymaq olarsa). Bu pulla günahlarımı yumaq və ya Mustafanın, onun ailəsinin əfvini, mərhə251

mətini qazanmaq fikrindən çox uzağam, o qədər də cılız birisi
deyiləm. Ailənizin ağır durumda olduğunu bilirəm, sadəcə, sizə kömək etmək istədim. Lütvən, onu məndən qəbul edin. Etiraz etməsəniz, Mustafa azadlığa qovuşana qədər hərdən ailənizə yardım edərdim. Xahiş edirəm, bu barədə Mustafaya heç nə
deməyəsiniz.”
Bitirib, kağızı büküb yenidən zərfin içinə, zərfi isə masanın
üstünə qoydu.
- Mən pula əl vurmamışam, onu geri qaytarmağı düşünürdüm. Nə gizlədim, bizim bu pula çox ehtiyacımız var, amma
mən qürurlu qadınam. Atanı həbs etdilər deyə, onu qaytara bilmədim. İndi bu pul onun ailəsinə də lazımdı. Ona görə, qızım,
səndən xahişim var, bu, sizin halal pulunuzdu, onu götür və öz
ehtiyaclarınıza işlədin. Heç ata da bilməsin ki, mən onu qaytarmışam.
Sara eşitdiklərinə sarsılmışdı.
- Yox, Səkinə xanım, qoy o, sizdə qalsın, mən atama yalan
deyə bilmərəm. Bilsə ki, pulu qaytarmısız, ağır zərbə olacaq
ona. Bizə görəsə narahat olmayın, bu pula ehtiyacımız yoxdu.
Onu rahatlıqla xərcləyə bilərsiz.
Qadın doluxsundu. Saranın əlini ovcunda məhəbbətlə sıxaraq “sağ ol, qızım”, - deyib başından çıxarmadığı qara şalın
ucuyla gözünü sildi. Sara da kövrəlmişdi. Çantasını açıb içindən bir zərf çıxardı. Həyəcandan pörtmüşdü.
- Səkinə xanım, mən bura atamın xahişilə gəlmişəm. Bu zərfdə... atam xahiş etdi ki... pis yerə yozmayın, bu pul...
Qadını elə bil ildırım vurdu.
- Yox, ay qızım! Sən nə danışırsan! O barədə heç söhbət ola
bilməz! Atanın bu verdiyi bəsimizdi. Hələ onu da götürmüşəm,
elə bil nəsə günah işlətmişəm.
Bu zaman Saraya qapı açan qız otağa girdi, nənəsinə yaxınlaşıb başını onun dizlərinin üstünə qoydu. Qadın nəvəsinin
qıvrım tellərini sığallamağa başladı.
- Nənə, mənim ayaqqabım çırılıb, su buraxır, məktəbdən gə252

ləndə ayaqlarım tamam su idi. Sən demişdin ki, mənə ayaqqabı
alacaqsan, - uşaq başını nənəsinin dizindən qaldırıb məsum baxışlarını ona zillədi.
Saranın ürəyi sızıldadı.
- Sabah alarıq, qızım, - qadın nəvazişlə uşağın saçlarını sığallaya-sığallaya üzünü qonağa tutdu: - Qızım, səni and verirəm
Allaha, o pulu qaytar qoy yerinə. Çayını da iç, o vaxt atan içmədi, hələ də yadıma düşəndə pis oluram.
Sara çaydan bir neçə qurtum aldı.
- Mustafa tutulandan sonra uşaqların anası bizi atıb başqasıyla gedib, - qadın gözü yol çəkirmiş kimi, davam etdi. - Deyib
mənim Mustafanı altı il gözləmək fikrim yoxdu, uşaqları da
kim istəyir, götürüb saxlasın. Heç kimi qınamıram, o da gənc
qadındı, öz həyatını yaşamaq istəyir. İki uşaqla ona kim yiyə
durardı? İndi bunlar mənim boynumdadı. Tanrıdan bircə diləyim var, oğlum həbsdən çıxana qədər mənə ömür versin.
Ölsəm, bu tifillərə kim baxacaq? Dünən yenə sosial müdafiə
fonduna getmişdim. Düz üç aydı məni get-gələ salıblar, gah o
sənədi istəyirdilər, gah bu sənədi. Axırda son sözləri bu oldu
ki, sizə müavinət düşmür, əsas da onu gətirdilər ki, mənim adıma dörd sot torpaq var. Mən də soruşdum ki, oğlum həbsdədi,
iki uşağı qalıb çöllərdə, mən də işləmirəm, bəs bu uşaqlar nə
yeməlidi, nə geyməlidi. Dedilər biz bir şey edə bilmərik, qanun
belə deyir. Ordan çıxanda qucağında körpə uşağı olan bir gəlin
məni kənara çəkdi. Dedi ki, ona da elə cavab veriblər, oralarda
hərlənən bir makler işini düzəldib. Onların adamı imiş, həmin
gəlin altı aylıq müavinəti fond əməkdaşlarına rüşvət verəndən
sonra sənədləri də düz çıxıb, müavinəti də düzəlib. Əlli manat
da o maklerə verib. Mənim əlli manatım hardadı? Bir də ki, altı
aylıq müavinatı bunlara versəm, mənə nə qalacaq ki. Nə bəndə
bilirlər, nə də Tanrı. Bu tifillərin pulunu necə yemək olar?! –
Gözünü nəvəsinin solğun üzünə dikib kədərli-kədərli əlavə
etdi: - O yardım düzəlsəydi, çox köməyi olardı mənə.
- O sənədlər hardadı, Səkinə xanım? Onları verin mənə, ba253

xım görüm, nə haqla sizə rədd cavabı veriblər, - Sara hirsindən
boğula-boğula dilləndi.
- Dilim quruyaydı, ay qızım, bilsəydim sənə belə pis təsir
edəcək, heç deməzdim. Mən sözgəlişi dedim. Sabahda-birigündə gedib razılıq verəcəm, altı aylığı götürsünlər, haram xoşları
olsun, sənədimi də düzəldib versinlər. Nə qədər olmasa da, yenə puldu, birtəhər başımızı girləyərik.
Sara sakitləşdi, mülayim səslə “hanı o sənədlər, verin onları
mənə, mən də bir cəhd edim”, - dedi.
Axşam sənədlərlə tanış olub ertəsi gün Səkinəyə zəng açdı.
İki gündən sonra rəisin növbəti qəbulu olmalı idi, birgə qəbula
getməyi təklif etdi. Səkinə etiraz etmədi, səhər doqquzda idarənin qarşısında görüşə razılaşdılar.
***
Parlament seçkilərinə iki həftə qalırdı. Vaxt daraldıqca namizədlər xeyli fəallaşmışdılar. İndi onların adından qapıları döyənlərin sayı artmışdı.
Bir həftə öncə Mərdəli Çaxmaqlı adlı namizədin adamları
qapı-qapı gəzib onun seçki platformasını və içində bir cüt qaloş
və bir dəst isti corab olan hədiyyə paketi paylayırdılar. Mərdəli
“Ucuzluq” adlı ticarət mərkəzinin sahibi idi, ayaqqabı biznesilə
məşğul olurdu. Tez-tez xaricə gedib-gəlirdi. Seçiciləri üçün İtaliyada min cüt qaloş hazırlatdırıb gətizdirdiyi deyilirdi. Xüsusi
bəzədilmiş “Mersedes” maşını evlərin qabağında dayanır, namizədin adamları qapını döyüb əvvəlcə evdə yaşayanların
ayaq ölçülərini dəqiqləşdirir, sonra maşından üzərində “Made
in İtaly” yazılmış paketlərin arasından həmin ölçüyə uyğun gələnləri götürüb təmtəraqla seçicilərə təqdim edirdilər. Paketin
üzərində iki simpatik qaloş və onların ortasında şəstlə dayanmış Mərdəlinin şəkli əks olunmuşdu. Təbəssümlə Mərdəliyə
baxan qaloşların dilindən bu sözlər yazılmışdı:
"Qaloş geyilən dövrlərdə Mərd kişilər daha çox idi, Əli sev254

gisi daha güclü idi! Dövrümüzün həmin kişilərindən olan Mərdəliyə səs verin!"
Seçicilərdən bəzisi par-par parıldayan italyanski qaloşları elə
oradaca ayaqlarına taxıb yoxlayır, “o kişi qəlbində inam və
imam sevgisi olan adamdır, gedin arxayın olun, səsimizi ona
verəcəyik”, - deyib gələnləri arxayın edirdilər.
Namizədlər bir-birilərinin bəhsinə girmişdilər. Bir həftə sonra başqa bir namizədin - "Məşədi İbad" kənd hamamının sahibi
Gülağa Bəhmənlinin adından hədiyyə kimi hər evə bir yekə qutu paraşok, iki hamam kisəsi və üç sabundan ibarət paket paylamağa başladılar.
Gülağa məşədi idi, yolu tez-tez İrana düşürdü, kisələri də
xüsusi olaraq orada hazırlatdığı deyilirdi. Paketlərin üstündə
keçmişdə ağaların geydiyi libasda və rəngbərəng güllərin arasında namizədin şəkli əks olunmuşdu, altında da bu sözlər yazılmışdı:
"Keçmişdə gül ətri verən ağalarımız çox olub. Evinizdə Gül
içində və Ağa kimi yaşamaq istəyirsizsə, Gülağaya səs verin".
Hədiyyəni qapazlayan seçicilər “gül kimi namizəddir, səsimiz onundur”, - vəd verməklə hamam sahibinin adamlarının
da könlünü xoş edirdilər.
Gövhər arvadın paketindən iki kisə əvəzinə biri çıxmışdı.
Arvadın səsi məhəlləni bürüdü:
"Gül-çiçəkdən, təmizlikdən danışırlar, amma natəmiz iş görürlər. Burdan-bura mənim kisəmi kəsirlər, sabah bunlara dövlətin kisəsini etibar etməkmi olar?!"
Ürəyi sakitləşməyib, durub getdi hamama, namizədi tapıb
ona şikayətləndi. Namizəd Gövhər arvadın gözü qarşısında səlahiyyətli nümayəndələrini - iki kisəçini çağırıb onlara dişinin
dibindən çıxanı deyib otağından qovdu. Qızılı rəngə boyanmış,
üstündə ərəb hərflərilə nəsə yazılmış seyfini açıb oradan al qırmızı parçadan hazırlanmış bir kisə çıxardı, hamamın işçilərinin
gözü qarşısında onu təntənəli şəkildə seçicisinə təqdim etdi:
"Bu, adi kisə deyil, dualı kisədir. Onu İrandan gətirmişəm,
255

oranın ən tanınmış şeyxülislamlarından birinin duası tikilib içinə. Kim bununla kisələnsə, canında nə qədər xəstəlik var, hamısı birdəfəlik yox olar."
Gövhər arvad revmatizmdən əziyyət çəkirdi, bu hədiyyə
onun üçün göydəndüşmə oldu. Necə sevindisə, hamamçı namizədin könüllü vəkili olmağa razılıq verdi və həmin gündən
onun ən qızğın təbliğatçısına çevrildi. İmkan düşdükcə də hər
zaman yanında olan sehrli kisəsini nümayiş etdirir, onun möcüzəvi qüvvəsindən danışırdı.
“Mən neçə illərdi həkimlərə nə qədər pul tökmüşəm, bu
zəhrimar xəstəlik məndən əl çəkmirdi ki, çəkmirdi. Bununla iki
dəfə kisələnəndən sonra canımdakı bütün ağrılar yoxa çıxıb,
özümü lap on səkkiz yaşımdakı kimi hiss edirəm!”
Bir dəfə qapı qonşusu Xeyransa arvada maraq necə güc gəldisə, üzünə üz bağlayıb kisəni bir hamamlığa ondan istədi.
"Olmaz", - dedi Gövhər arvad, sonra da ciddi-ciddi əsaslandırdı: "Kisəyə başqa adamın bədəni dəysə, dua qüvvəsini itirər".
Bir gün Gövhər arvad məhəllənin bekar zənən və kişi xeylaqlarına kisəsinin möcüzəvi qüvvəsi barədə növbəti moizəsini
oxuyanda, hər zaman olduğu kimi, qəfildən dəli Xanbala peyda
oldu. Bir xeyli diqqətlə ona qulaq asıb hırıldaya-hırıldaya:
- Əgər dua ilə adamın işi düzəlirsə, sənin o hamamçı namizədin özünü ziyana salıb bu qədər şey-şüyü niyə paylayır, elə o
duadan birini özünə yazdırıb deputat olsun da! - dedi.
Gövhər arvad əyilib yerdən yekə bir daş tapınca Xanbala yoxa çıxdı.
- Mən bilirəm, bu köpəyoğlu o Qaloşun adamıdı! - deyə
aşıb-coşan Gövhər arvad əlində qalmış daşın əvəzinə yağlı söyüşlərindən bir neçəsini Xanbalanın arxasınca qolazladı.
Namizədlərin adamları Saragilin də qapısını döymüşdülər.
Qaloşpaylayanlara qapını Sara açmışdı. Gələnlər üç nəfərdilər, onlardan biri, orta yaşlı kişi, özünün dediyinə görə, namizədin vəkiliydi. Yanında yaxalarına namizədin şəkli taxılmış iki
gənc xanım dayanmışdı. Kişi namizəd barədə qısa bilgi verib
256

ünvanına xeyli tərif yağdırdı. Ardınca xanımlardan biri təntənəli şəkildə namizəddən onlara hədiyyə olduğunu bildirdi. Bu
vaxt o biri xanım əlində tutduğu dörd hədiyyə paketini ona
təqdim etmək istəyəndə Sara uzanan əlləri nəzakətlə geri qaytardı: “Namizədinizə deyin ki, bu qaloşlar tarix boyu insanları
çirkdən qoruyub, indi onu çirkaba batırmasınlar. O çirki su ilə
yumaq olar, bu çirkabı isə heç nə təmizləyə bilməz.”
Kisəpaylayanları isə Zəhra qarşılamışdı. Paketi ona təqdim
edəndə nə olduğunu bilib, "bu içi boş kiçik kisə yox, böyük kisə
dolu pul da versəniz, biz səsimizi satmırıq", - demişdi. Sara bu
səhnəyə kənardan tamaşa edib xeyli gülmüş, “əhsən, mənim
igid anam”, - deyib arvadı qucaqlayıb öpmüşdü.
O ərəfədə havalar yağışlı keçirdi, məhəllədə italyanski qaloşda gəzənlər tez-tez gözə dəyirdilər. Amma palçıqlı küçələr onları çox tez sıradan çıxardı. Sonradan xəbər yayıldı ki, sən demə, qaloşlar da, kisələr də kitayski imiş.
Bir müddət sonra onları zibil qutularında qalaq-qalaq görmək olurdu.
***
Sara Sosial Müdafiə Fondunun yerli şöbəsinin qarşısına gələndə Səkinə oradaydı. Salamlaşdılar. Tezdən olmasına baxmayaraq rəisin qapısının ağzı adamla doluydu. Növbə tutdular.
Ətrafda əlində qovluq o otaqdan bu otağa girib çıxan müxtəlif
geyimdə və müxtəlif yaşda kişilər gəzişirdilər. Onlardan bəziləri yardım üçün gələnlərlə küncdə-bucaqda nəyisə müzakirə
edir, bəziləri onların qabağına düşüb otaqlara girib-çıxırdılar.
- Bax, o adamı görürsən, maklerdi, nə vaxt gəlsən burdadı.
Deyirlər, hansısa deputatın dayısıdı, - Səkinə təxminən altmış
beş yaşlarında olan ortaboylu, ağsaçlı bir kişini göstərdi. - Bu
adamın işi-gücü burda sülənib müştəri tutmaqdı. Bura müraciət edən adamların əksəriyyəti həm imkansız, həm də savadsız
adamlardı. Bu, onların sənədini alıb baxır, hərəsində yalan257

doğru bir qüsur tapıb deyir ki, sənə sosial yardım düşmür.
Adam da qorxuya düşüb başlayır buna yalvarmağa ki, ona kömək etsin. Bu da sənədləri götürüb o otağa, bu otağa girir, sonra qurbanına yaxınlaşıb deyir ki, rəisi birtəhər yola gətirmişəm,
ya filan qədər bu başdan ver, ya da imkanın yoxdusa, altı aylıq
müavinətini bunlara verməlisən. Adam razılıq verirsə, adına
kart açırlar, amma onu sahibinə vermirlər, özlərində saxlayırlar. O bədbəxtə çatası pulu hər ay özləri bankomatdan çıxarıb
götürürlər. Beləcə, altı ay davam edir, həmin müddətin tamamında kartını sahibinə qaytarırlar və şəxs, nəhayət, yardımı
özü almağa başlayır. Bax o cins şalvardakı kişini görürsən, o da
maklerdi, bunların adamıdı, rəisin kabinetinə özününkü kimi
girir. Əsl mafiya yaradıblar. Keçən dəfə hay-küy salıb rəisin yanına girdim. Soruşdum niyə mənə yardım vermirsiz. Cavab
verdi ki, anketdə heç bir gəlirin olmadığını yazmısan, amma
təqdim etdiyin sənədlərdən görünür ki, adına dörd sot torpaq
var. Dedim, nə olsun torpaq var, məgər torpağı yemək olur ki.
Dedi, torpağı yemək olmur, amma sən, yəqin, həmin torpaqda
ərzaq məhsulları yetişdirirsən, mal-heyvan saxlayırsan, onları
yeyirsən. Soruşuram, tutaq ki, orda pomidor-xiyar, tərəvəz əkirəm, beş-altı dənə də toyuq-cücəm var, yayda onları yedim, bəs
qışda nə yeməliyəm. Sonra deyirəm, tutaq ki, yeməyi həyətdən
yedim, bəs əynimizə nə geyinək, xəstələnəndə dərmanı kimdən
alaq, uşaqla çölə çıxanda könlündən dondurma keçir, onu nəylə alaq. Mənə qayıdıb nə desə yaxşıdı?! Dedi ki, sən sosial yardım yox, kef üçün dövlətdən pul qoparmaq istəyirsən. Cin vurdu təpəmə, dedim ay filan-filan olmuş, dondurma nə olan şeydi ki, mən onu uşağıma ala bilmirəm, mənim uşağımın ağzına
ayda ildə bir dəfə ət dəyə ya dəyməyə, sənin uşaqlarınsa mənim kimi kasıb-kusubun cibindən oğurladığın o haram pulların
hesabına, bəlkə də, gündə kabab yeyir. Polis çağırdı, polisə də
dişimin dibindən çıxanı dedim. Neyləyəcəklər mənə?! Tutacaqlar, qoy tutsunlar. Dedi bir də bu tərəflərə gəlmə, sənin işini də
düzəldən deyiləm, get kimə də istəyirsən şikayət elə...
258

“Get kimə istəyirsən, şikayət elə!” - bu sözləri də Sara son
vaxtlar tez-tez eşidirdi.
“Məmur, xidmətində durmalı olduğu vətəndaşa niyə belə
arxayınlıqla, çəkinmədən bu sözləri söyləyə bilir axı?” - acı-acı
düşündü.
“Niyə başa düşmək istəmirsən, qız, çünki o məmurun arxasında sistem dayanır, sistem!” - içindəki başqa səs istehzayla
cavab verdi.
- Mən savadsız olsam da, aciz deyiləm, - qadın yana-yana
danışırdı, - amma onda özümü çox aciz hiss etmişdim. Mustafaya hökm oxunanda eyni hissləri keçirmişdim.
Sara gözlərini aşağı saldı. Səkinə yenə diqqətsizlik etdiyini
anlayıb üzrxahlıq etdi.
- Bağışla qızım, mən yenə qəlbinə dəydim deyəsən, amma
vallah, bunu ata ilə bağlı demirdim...
- Qəlbimə dəyəsi söz demədiz, Səkinə xanım. Acı olsa da,
söylədikləriniz həqiqətdi. Yardıma görə isə narahat olmayın,
əminəm ki, bu işi biz həll edə biləcəyik, dəvədən böyük fil var.
- Eh, ay qızım, dəvənin arxasında fil dayanmasa, cürət edib
belə qələt eləməz. Nə deyim, qoy sən deyən olsun, bəlkə də, Allah özü səni bizə köməyə göndərib.
Nəhayət, növbə gəlib onlara da çatdı. İçəri keçib salam verdilər. Məmur qarşısındakı sənədlərə baxırdı, başını qaldırmadan saymazyana salamı aldı. Bir qədər keçəndən sonra başını
qaldırdı, Səkinəni görcək havalandı.
- Yenə də sənsən, ay arvad?! Sənə deməmişəm bir də buralara ayaq basma!
Səkinə cavabını vermək istəyirdi ki, Sara ehmalca əlindən
tutdu.
- Tələsmə, ay ana, gəl otur görək bu məmir bizimlə niyə bu
cür danışır.
- Sən kimsən ay qız? Mən sizə oturmağa icazə verməmişəm!
- Rəis bu dəfə ona acıqlandı, amma səsinin tonunu almışdı.
- Arvad yox, xanım! Bu bir! Sən yox, siz! Bu iki! Üçüncüsü,
259

biz sizin evinizə gələndə oturmağa icazə istəyərik, bura dövlət
idarəsidir, bu otaq da, bu stol-stul da sizə ona görə verilib ki,
bizə xidmət edəsiniz! Və nəhayət, sizə kim ixtiyar verib ki,
adamlarla belə kobud davranırsınız?!
Sara sakit danışırdı, amma səsindən qəzəb yağırdı. Rəis bu
reaksiyanı gözləmirdi. Bir anlığa duruxdu, sifəti də dəyişməyə
başladı.
- Bizim yerimizdə siz olsaz, bir gün də davam gətirə bilməzsiz! - Səsi də əvvəlki kimi qazlı deyildi. - Mən bu xanıma neçə
dəfə başa salmışam ki, sizin ailənizə sosial yardım düşmür, - giley-güzara keçdi, - keçən dəfə də işçilərimin gözü qarşısında
məni təhqir etdi.
- Kiməsə yardım düşmürsə, bu barədə müraciət edənə yazılı
cavab verməlisiz ki, hansı əsasla imtina olunub, adam da işini
bilsin. Cavab qanunidirsə, getsin başına başqa çarə qılsın, sizi
də bir daha narahat etməsin, qanunsuzdusa, yuxarı təşkilata,
məhkəməyə şikayət etsin. Bunu qanun tələb edir. Sizsə, qanunları pozmağınız bir tərəfə, hələ bir adamları təhqir də edirsiniz.
- Şər atmayın, mən heç kimi təhqir etməmişəm. Əksinə, bu
xanım keçən dəfə məni təhqir edib. Mən polisə şikayət edib
dövlət qulluqçusunu təhqir etdiyinə görə onun cəzalalandırılmasını tələb edə bilərdim. Yaşlı qadındır deyə, hörmət etdim,
baş qoşmadım.
- Hörmətin artıq olsun! Sənin o polisin mənə heç nə edə bilməz! Bax, əgər mən şikayət etsəm, sənin üçün pis olar. Buranı
bazara döndərmisiz, adamların ağır durumundan, savadsızlığından istifadə edib nə oyunlardan çıxırsız. Sənin guya qapının
o tərəfində baş verənlərdən xəbərin yoxdu?! Xəbərin yoxdusa,
yerində deyilsən, varsa, deməli, bu işin başında duran elə özünsən. Mənim oğlum həbsdədi, onun iki körpə tifili mənim himayəmdədi, özüm də yaşlı və xəstə adamam. Qanunla mənə düşən qəpik-quruş yardımı almaq istəyirəm, sən də mənə deyirsən ki, altı ayın pulunu ver, haqqını tanıyım.
- Sən nə böhtançı adamsan, ay arvad! Mən sənə nə vaxt de260

mişəm ki, gətir mənə pul ver?!
Üzünü Saraya çevirdi.
- Xanım, bax gördüz, burdan-bura mənə böhtan atır ki, ondan rüşvət istəmişəm. Allaha and olsun, balalarım ölsün, yalan
deyir!
- Doğrudu, sən şəxsən məndən rüşvət istəməmisən, - Səkinə
asta-asta danışırdı, amma gözləri qəzəb saçırdı. - Amma məni
üç aydı get-gələ salmağın elə rüşvət istəməyə bərabərdi. Rüşvəti sən istəmirsən, sənin işçilərin istəyir. Sənin bundan xəbərin
yoxdu?! Yoxsa sənin, qapının ağzında yallanan maklerlərdən
xəbərin yoxdu?! Necə olur ki, mən sənin qəbuluna düşmək
üçün saatlarla növbə gözləyirəm, onlarsa qapını təpiklə açırlar.
Nə işləri var onların sənin otağında?! Əgər sən düşünürsənsə
ki, adamlar çörəyi qulağına yeyir, səhvin var. Hər kəs hər şeyi
yaxşı görür və nə baş verdiyini də gözəl anlayır. Ona görə susurlar ki, kimisinin savadı yoxdu, başqa birisinin vaxtı, üçüncüsü qorxur...
Bu vaxt həmin o cinsli makler qapını açdı, başını içəri soxub
“Olar, rəis?” - deyə soruşub, cavabı gözləmədən içəri keçmək
istəyəndə rəis gözlənilmədən bağırdı:
- Çıx bayıra, qapını da ört!
Makler çaşıb qaldı.
- Rəis... - deyib ardınca da nəsə söyləmək istəyirdi ki, otağın
sahibinin qəzəbli səsi sözünü ağzında qoydu:
- Dedim sənə ki, çıx bayıra!
Heç nə anlamayan makler pərt halda çevrilib otaqdan çıxdı.
Otağa sükut çökdü. Rəis siyirməni açıb oradan kiçik şüşə
qabda dərman çıxardı, qapağını açıb stəkana damcılatmağa
başladı, sonra üstünə bir balaca su alıb başına çəkdi. Üzünü
turşudub başını yana çevirdi, masanın sağ tərəfində qoyulmuş
qızılı çərçıvədən gülümsəyən kişiyə bir xeyli baxdı. Başını çevirmədən asta səslə:
- Sənədləri qoyun, bir həftədən sonra, beşinci gün gəlib yazılı cavabı dəftərxanadan götürərsiz, - dedi.
261

Beşinci gün günortadan sonra Sara universitetə gedəndə yolda telefonuna zəng gəldi. Telefonu açar-açmaz xəttin o başından Səkinənin həyəcanlı səsi eşidildi:
- Allah səni xoşbəxt eləsin, qızım. Bu gün getmişdim idarəyə, müsbət həll olunub, kartımı da verdilər. Həmin gün rəisin
ürəyi tutub, xəstəxanaya aparıblar, hələ də ordadı. Müavininə
tapşırıb ki, işi həll etsin. O da məni otağına dəvət edib qərarı və
kartı mənə bir təmtaraqla təqdim etdi ki. Qapıdan çıxanda da
üzr istədi və dedi ki, vallah, rəis pis adam deyil, sizin bilmədiyiz o qədər şeylər var ki.
Sevincdən Saranın gözləri yaşardı.
- Təbrik edirəm, Səkinə xanım. O gün olsun Mustafanın
azadlığına sevinək.
- Amin qızım, Allah sənin atanın da qapısını açsın.
Sara evə dönəndə hava dəyişmişdi. Çox soyuq olmasa da,
üşüdüyünü hiss etdi. Sinəsində ağrı vardı. Yaxınlaşan avtobusa
minib pəncərəyə yaxın boş yerlərdən birində oturdu. Beyni qarışıqdı. Əslində, şad olmalıydı: iki ailəyə yardım edilmiş, xeyli
problemləri həll olunmuşdu. Bəs, niyə ürəkdən sevinə bilmirdi? Pəncərədən küçədə, ora-bura gedən adamları seyr etməyə
başladı. Əksəriyyəti qayğılı görünürdü. Sifətindən zəhrimar yağan o yaşlı kişi əlini-qolunu ölçə-ölçə kiminsə qarasınca asıbkəsirdi. Orta yaşlı qadın bir əlində qucağındakı körpə, o biri əlilə ağlamaqdan gözləri şişmiş üç-dörd yaşlı uşağı ardınca dartadarta harasa tələsirdi. Tində dayanmış dilənçininsə, çox güman,
tələsəcəyi yer yox idi, içərisində qəpik-quruş görünən köhnə
papağını qarşısına qoyub gəlib-gedənə əl uzadırdı.
Avtobus yerindən tərpənəndə düşüncələri yenə də o mövzuya qayıtdı: Daha nə qədər adam atasının səhvi üzündən, - beynində “vicdansızlığı” sözü hərlənirdi, amma sevdiyi insan barədə bu sözü işlətməyə dili gəlmədi, - əziyyət çəkir, görəsən?
İçində iki hiss savaşa çıxmışdı: övladlıq duyğusu və ədalət hissi. Atasının qurbanlarından yalnız ikisini tanıyırdı. Bəs başqaları? Görəsən, onlar kimlərdir? Sayları çoxdurmu? Ailələrinin du262

rumu çoxmu ağırdır? Az qala hamı deyir ki, Mehman Səfərli
məhkəmə sistemində ən ədalətli hakimlərdən biri olub. Ədalətli hakim belədirsə, Allah bilir, o birilər nə oyunlardan çıxırlar...
Ürəyinin sıxıldığını, havasının çatışmadığını hiss etdi. Pəncərənin şüşəsini azacıq araladı. İçəri soyuq hava doldu. Bir neçə
saniyə keçmiş arxadan acıqlı səs eşidildi:
- Ay qız, bağla o pəncərəni! Sən yaylamısan deyəsən!
Sara səsə tərəf çevrildi. Dodaqları tünd qırmızı pamadalı, sarısaçlı, açıq-saçıq geyinmiş orta yaşlı bir qadındı. Yanında
özündən azı on yaş kiçik cavan oğlan oturmuşdu.
- Qızıb da, yəqin! - Ardınca da istehza ilə: - Hicab taxıb min
oyundan çıxırlar, - deyib şit-şit güldü.
Saranın “Bağışlayın, özümü bir pis hiss etdim, bağlayaram
indi”, - deməyə gücü ancaq çatdı.
Gözlərini açanda özünü səkidə gördü. Yaşlı bir qadın üzünü
ehmalca yaş dəsmalla silirdi.
- Hər şey yaxşıdı, qızım. Bir balaca özünü pis hiss edirdin,
keçib getdi.
Arxasında iki gənc qız dirsək vermişdilər.
- Necə hiss edirsən özünü? Bir yeriniz ağrımır ki? Bəlkə, həkim çağıraq? - Onlardan biri soruşdu.
- Çox sağ olun, ehtiyac yoxdu, yaxşıyam. - Təşəkkür edib ətrafa ötəri göz gəzdirdi. Başına xeyli adam yığışmışdı. Bayaq
ona söz atan qırmızı pamadalı xanımla yanındakı cavan oğlan
da bir kənarda sakitcə dayanmışdılar.
- Yaman qorxutdun bizi, ay qızım. İraq olsun, başına bir iş
gəlsəydi, məni də çək-çevirə salasıydılar. - Bir qədər aralıda dayanmış sürücünün səsi gəldi.
Üzünü silən qadın ona tərs-tərs baxıb başını buladı:
- Belə yerdə atalar yaxşı deyib ki, keçi can hayında, qəssab
da piy.
- Eh, ay xanım, nə görmüsən ki?! Ataların başqa sözü də var,
tülkü tülkülüyünü sübut edincə, dərisini boğazından çıxardılar!
- Özünə bəraət qazandıran sürücü üzünü toplaşanlara tutdu: 263

Camaat gedək, yolçu yolda gərək. Şükür, qız da yaxşıdı daha.
Sərnişinlər avtobusa tərəf getdilər. Sara qalxıb əvvəlcə üzrxahlıq, ardınca da təşəkkür edib aralandı. Özünü halsız hiss
edirdi. “Yəqin, soyuq dəyib”, - deyə düşündü. Yolda apteklərdən birinə girib soyuqdəymə və başağrı dərmanı aldı.
Qapıda onu qarşılayan anasına özünü şən və gümrah göstərməyə çalışdı. Amma nataraz halı Zəhranın gözündən yayınmadı.
- Nədi, qızım, xəstələnmisən?
- Yox, ay ana, xəstə niyə oluram, maşallah, top kimiyəm, bir
az yorğunam, - Sara sifətinə təbəssüm verdi.
Anası yeməyi qızmağa qoydu. Sara səhər yediyi bir yumurta, bir dilim pendir və yarım fincan çayın üstündə olsa da, iştahası yox idi.
- Ac deyiləm ana, bir az öncə uşaqlarla bir yerdə nahar etdik,
çox yorğunam, sabah Şəmsi sirkə aparmaq istəyirəm. Şəhərə
Moskva sirki gəlib, deyirlər çox maraqlıdı, mən də heç soruşmadan iki bilet aldım. İndi anasına zəng edib razılığını almalıyam. Sonra da yatacam, - deyib otağına tərəf yön aldı.
- Ay qızım, bəlkə, ağzına bir tikə atasan? - Qızının halından
nigaran qalan Zəhra arxasınca səsləndi. - Qoy sənə qatıqdan,
ayrandan nəsə gətirim, birdən zəhərlənib eləyərsən. Rəngin-rufun da heç xoşuma gəlmir.
- Yox, ay ana, heç nə istəmirəm, narahat olma, yorğunluqdandı, yəqin, yatıb durum, olacam əvvəlkitək quş kimi, - Sara
yoluna davam edə-edə anasını sakitləşdirdi.
Nigaran qalsa da, qızının xasiyyətinə bələd olan Zəhra onu
rahat buraxdı.
Saranın üşütməsi dayanmamışdı. Yatağında rahatlanıb Fəridəni yığdı. Səsinə şuxluq verib qısa hal-əhvaldan sonra qərarlaşdılar ki, sabah Fərəc razılaşdıqları vaxtda bacısı ilə sirkin
önündə onu gözləyəcəklər. Saranın “Şəmslə istənilən mövzuda
danışa bilərəmmi”, - sualına Fəridə öncə duruxdu. İstədi nəyi
nəzərdə tutduğunu dəqiqləşdirsin. Amma heç nə soruşmadı.
264

- Qızım, Şəms sənin bacındı. Bacıların söhbətlərinə girə biləcək haqqı özümdə görmürəm. Əksinə, Şəmsin səninlə bütün
sirlərini bölüşməsini istərdim. O, son vaxtlar qapalı olub, hətta
çox zaman məndən də yan qaçmağa başlayıb. Görünür, məktəb
problemi, sonra da atasının həbsi ona çox pis təsir edib. Onun
bu halı məni çox üzür. Bəlkə, ürəyini sənə aça...
Telefonu söndürcək yuxu Saranı ağuşuna aldı.
***
Sirk maraqlı keçdi. Zal uşaqlarla doluydu, əksəriyyəti də
Şəmsin tay-tuşları idi. Bütün sirk boyunca bir gözü arenada, o
biri gözü Şəmsdəydi. Qızcığazın diqqəti isə daha çox, uşaqlarda
idi. Arenada baş verənlərə, xüsusilə də, klounların məzəli
oyunlarına qışqırıq, gülüş, çəpik çalmaqla reaksiya verən, sevincini gizlətməyən uşaqlara maraqla tamaşa edirdi. Bəzən sifəti gülür, bəzən kədərə qərq olurdu. Gözlərinin arenaya tuşlandığı vaxtlarda belə, Sara onun fikrinin, əslində, başqa yerdə olduğunu hiss edirdi, onu qayğılarından ayırmaq, prosesə qatmaq üçün dəridən-qabıqdan çıxırdı: uşaqlara qatılıb gah əl çalır, gah şaqqanaq çəkib gülür, gah "oy"ulduyur, gah "uy"ulduyur, gah da heyrətini "afərin", "fantastika" deyə nümayiş etdirirdi. Belə anlarda Şəmsin ona maraqla baxdığını hiss edirdi.
Tamaşa bitəndən sonra sirkin yaxınlığındakı kafelərdən birinə getdilər.
- Şəms, necəydi? Mənim çox xoşuma gəldi. Xüsusilə də,
klounlar. Yaman məzəliydilər, yüz hoqqadan çıxırdılar, o gombul klouna isə o qədər gülmüşəm ki, hələ də qarnım ağrıyır.
- Hə, adamları güldürürdü, amma öz gözlərində qüssə-kədər vardı.
Saranın içi tərpəndi. Özünü ələ alıb güldü.
- Ay Şəms, o qədər məsafədən sən onun gözlərindəki kədəri
hardan gördün? Məncə, o çox xoşbəxt idi, gör nə qədər adama
gülüş, sevinc bəxş etdi.
Şəms başını aşağı saldı, fikrə getdi. Sara əlini onun saçlarına
265

aparanda başını qaldırdı, məsum baxışlarını gözlərinə zillədi.
- Bacı, mən bilirəm, sən bunları mənə görə edirdin.
- Nəyi deyirsən, Şəms?
- Əl çalmağını, gülməyini, o sözləri...
- Niyə elə fikirləşirsən Şəms? Sənə görə niyə? Mənim üçün
doğrudan çox maraqlıydı. Sənə maraqlı deyildi ki?
- Mən çox çalışdım özümü inandıram ki, gördüklərim mənə
maraqlıdı, amma əslində... əslində, özüm də bilirəm ki, özümü
aldadıram.
Şəms bir anlığa susdu. Gözlərindəki kədər hələ də çəkilməmişdi.
- Kaş mən də onlar kimi olaydım.
- Kimlər kimi, Şəms? - Sara özünü bilməzliyə vurdu, qaşlarını çatıb gülümsündü.
- Zalda deyib-gülən, qışqırışan, əylənən o uşaqlar kimi.
- Bıy, sən yaşlısan ki, Şəms? Sən də uşaqsan da. Onlar kimi
sən də de, gül, oyna, kim sənə mane olur ki.
- Yox, Sara, mən özümü uşaq kimi hiss etmirəm. İçimdə özümü çox qoca hiss edirəm...
Bu dəfə eşitdikləri Saranı sarsıtdı. Bu hiss ona çox tanışdı,
amma bu yaşda... Nə deyəcəyini ürəyində götür-qoy edirdi ki,
ofisiant yaxınlaşdı.
- Hə, Şəms, mən möhkəm acmışam, könlümə pitsa düşüb.
Sən nə yeyəcəksən?
- Mənim pulum, yəqin ki, dönərə ancaq çatar...
- Şəms, sən mənim kiçik bacımsan, belə bir məsəli də eşitməmiş olmazsan: böyük olan yerdə kiçik əlini cibinə salmaz. De
görüm könlündən nə keçir.
Şəms barmağının işarəsilə qonşu masada gombul bir oğlanın
iştahla içəri ötürdüyü toyuq ətilə qızardılmış kartofu göstərib
utana-utana “ondan”, - dedi.
Ofisiant sifarişləri qeyd edib getdi.
- Sara, biz səninlə bacıyıq, doğrudu?
- Hə.
266

- Sən mənimlə hər şeyi bölüşə bilərsən. Sənə söz verirəm ki,
aramızda qalacaq. Mənimlə də bağlı səni maraqlandıran istənilən şeyi soruşa bilərsən. Hətta o şeyləri ki, səni narahat edir,
amma onlarla bağlı mənə sual verməyə tərəddüd edirsən. Biz
bir-birimizə vermək istədiyimiz sualları öz içimizdə gizlətsək,
bir-birimizə etibar etmirik demək. Onda yaxşı bacı ola bilmərik.
Mən bacımla hər sirrimi bölüşmək, onun da buna ehtiyac duyduğu zaman çəkinmədən bunu etməsini istərdim. Sən də bunu
istərdinmi, Şəms?
- Hə, bacı, istərdim.
- Onda buyur, birinci sən başla. Əminəm ki, sənin mənə vermək istədiyin sualların yox deyil.
Sara bütün diqqətinin onda olduğunu nümayiş etdirmək
istədi: təbəssüm və sevgi saçan qara gözlər kədər və nisgil yağan qonur gözlərə dikildi.
- Sənin... sənin... yox, bacı, mən o sualı sənə verə bilmərəm, –
kövrək baxışlar yana çevrildi.
Sara əlini onun çiyninə qoydu.
- Ver sualını, Şəms, heç nədən də çəkinmə.
Şəmsin ürkək baxışları yenidən Saraya döndü, ona sevgi ilə
baxan gözlərdən ürəkləndi.
- Atam üçün çox darıxıram. Hesablamışam, mənim on doqquz yaşım olanda, o, türmədən çıxacaq. Mən tez böyümək istəyirəm... - Dayandı. Əzab çəkdiyi hiss olunurdu. Xeyli çəkən tərəddüddən sonra, nəhayət, dilləndi: - Sənin atan mənim atamı
niyə tutub, bacı? Axı o, heç bir pis iş görməyib...
Şəms bunu deyib günah işlədirmiş kimi baxışlarını endirdi.
Sara bir anlığa özünü itirdi. Əslində, bu suala özünü hazırlamışdı. Verilməsəydi belə, özü bu barədə söhbət açmağı düşünürdü. Hətta bir neçə dəfə həmin səhnəni xəyalında canlandırmış, verilə biləcək sualları da, öz cavablarını da götür-qoy etmişdi. Odur ki, sual onun üçün gözlənilməz olmamalı idi.
Amma xəyalındakı Şəmsdən fərqli olaraq qarşısındakı real
adamla danışmağın bu qədər müşkül ola biləcəyini təsəvvür
267

edə bilməzdi. Bu qüssə və kədər dolu gözlərin, məsum və sual
dolu baxışların qarşısında tab gətirmək asan deyildi.
- Doğrudu, Şəms, sənin atan heç bir pis iş görməyib. Amma
bilmirəm sənə bunu necə izah edim... mənim atam buna görə
çox peşmandı və o da, mən də bunu bilməyini çox istərdik. O,
özünü həm atanın və ananın, həm də sənin və qardaşının qarşısında çox günahkar sayır. Sən, yəqin ki, bilməmiş deyilsən, indi
onun özü də sənin atan kimi həbsdədi.
- Hə, bilirəm, bacı. Anam hər şeyi mənə danışıb. O, deyir ki,
müəlliməni də mənim üçün Mehman əmi tutub. Müəlliməm
yaxşı insandı, dərsləri də yaxşı başa salır. Amma mən evdə
dərs keçmək istəmirəm, məktəbə getmək istəyirəm. Mən öz
məktəbim, dostlarım, partam üçün çox darıxıram. Bu bazar günü sinif yoldaşlarım bizə gəlmişdilər. O qədər sevinmişəm ki.
Onlar da mənim üçün çox darıxdıqlarını, yolumu səbirsizliklə
gözlədiklərini, partamda da heç kimin oturmadığını deyəndə
isə elə pis oldum ki. Ağlamaqdan özümü güclə saxladım. Şəbnəm də gəlmişdi. Onu da mənim kimi hicaba görə məktəbə buraxmırdılar. İndi məktəbə gedir, daha hicab taxmır. Atası da,
anası da deyiblər ki, qərarı özün ver. O da qərar verib ki, məktəbə getsin. Çox dəyişib. Əvvəl çox qapalı idi, ancaq mənimlə
oturub-dururdu. İndi hamıyla danışıb-gülür, zarafatlaşırdı. Bir
az paxıllığım da tutdu ona...
Gözünü yana çəkdi. Qonşu masaların birində onunla təxminən yaşıd olan oğlanla qız şirin-şirin söhbət edirdilər. Masa arxasındakı iki cütlüyünsə, - uşaqlar da böyük ehtimalla onların
idi, - başları öz aralarında nəyinsə qızğın müzakirəsinə qarışmışdı. Qız birdən bərkdən gülüb oğlanın başına yüngül bir çırtma vurdu. Oğlan da gülə-gülə onun uzun hörüyündən yavaşca
dartdı, ardınca üz-gözünü eybəcər hala salıb, sifətini ona yaxınlaşdırıb “moo” elədi. Qız qorxurmuş kimi gözlərini bərəldib başını bir az geriyə atdı. İkisi də şaqqanaq çəkib gülməyə başlayanda söhbətdən nəhayət başları açılan böyüklər də onlara qoşuldular.
268

- Sən də onlar kimi olmaq istərdinmi, Şəms?
Uşaq qəfil sualdan duruxdu. Ürkək baxışlarını Saraya zillədi. Beləcə, bir neçə saniyə baxışdılar. Sara təbəssümü ilə ona
dəstək olduğunu nümayiş etdirirdi. Bu balaca və həssas qız bunu duymamış deyildi.
- Bilmirəm, bacı, - baxışlarını endirdi, - bu barədə tez-tez fikirləşirəm. Hərdən həyətdə oynayanda o biri qızlar kimi saçlarımı çiyinlərimə töküb ora-bura qaçmağım, atılıb-düşməyim
gəlir. Necə bəxtəvərdilər deyə düşünürəm. Amma mən onlar
kimi ola bilmirəm. Gözümün qabağına atam, anam, qardaşım
gəlir. Yəqin, onlar buna çox pis baxarlar deyə düşünürəm. Bəlkə də, heç belə deyil... amma... amma mən onlar kimi olmağı
bacarmıram...
- Bəs bilsən ki, onlar buna pis baxmazlar, onda necə, sən də
onlar kimi olmaq istərdinmi?
Uşaq susdu. Gözləri dolmuşdu, astadan “bilmirəm”, - cavabını verdi.
Sara Şəmsin toppuş əlini ovcuna aldı, onu nəvazişlə sığallaya-sığallaya baxışlarını üzünə dikdi. Beləcə, bir müddət baxışdılar. Qəfildən Sara ona göz vurdu. Bunu gözləməyən Şəmsi
gülmək tutdu. Sara da ona qoşuldu. Bu dəfə qonşu stoldakı böyüklü-kiçikli hamı maraqla onlara tərəf çevrildilər. Qızlar onların “acığına” daha da bərkdən gülməyə başladılar. Uşaqlı-böyüklü o masadakılar da bunlara qoşuldular. Beləcə, iki masa
bir-birinin bəhsinə doyunca gülüşdü.
Az keçmiş Fərəcdən zəng gəldi. Bir neçə dəqiqəyə çatırdı.
Qalxdılar.
- Hər şeyə görə, çox sağ ol, bacı, - Sara hələ də üzündə təbəssüm, gözlərini qonşu stoldan çəkməyən Şəmsi qucaqladı. - Səni
çox sevdiyimi bilməyini istərdim. Hər zaman da mənə güvənə
bilərsən. Atan isə tez çıxacaq, lap tez. Sən onun yanında və çoxçox illər sonra on doqquz yaşa çatacaqsan. - Belini büküb, gözlərini qıyıb, çiyinlərini bir qədər qaldırıb başını əsdirməyə başladı. - Mən də onda nənə olacam. Dişləri tökülmüş, beli bükük,
269

əlində əsa, güclə yeriyən qoca bir qarı!
Şəms duruxdu, beynində nəyisə vurub-çıxdı, sonra birdən
şaqqanaq çəkdi. Çıxışa tərəf yollandılar. Qapıya çatanda Şəms
çevrilib geriyə baxdı.
Fərəc hər ikisini kefi kök görəndə, xeyli sevindi.
***
Mətbuat Mərkəzində siyasi məhbuslarla bağlı toplantı olmalıydı. Zəng edib Saranı də dəvət etmişdilər.
Mərkəzə yetişəndə tədbir artıq başlamışdı. Qrafikinin sıxlığından və yollardakı tıxaclardan axır vaxtlar tədbirləri çox zaman ayaq üstə keçirməli olurdu. Bu dəfə də zalda boş yer yox
idi, gələnlərin bir hissəsi ayaqdaydı.
Arxa cərgədə əyləşmiş gənclərdən biri onu görcək qalxıb əlinin işarəsilə öz yerinə dəvət etdi. Sara baş və üz işarəsilə imtina
edib ayaq üstə olanların arasında özünə yer etdi.
Yuxarı başda oturmuş orta yaşlı xanım siyasi məhbusların
siyahısı barədə məlumat verirdi. Çıxışına təzəcə başlamışdı.
Onu dərhal tanıdı, ölkənin tanınmış hüquq müdafiəçilərindən
olan Esmira xanımdı.
Məruzəçi siyahıya doxsan altı şəxsin adının salındığını söylədi, qruplara ayırmaqla barələrində qısa məlumat verib nəyə
görə onları siyasi məhbus saydıqlarına aydınlıq gətirdi. Siyahının sonunda Mehman Səfərlinin adı gəlirdi.
Aparıcı həmin adı səsləndirib zala üz tutdu.
- Bu siyahı üzərində işləyəndə ən çox müzakirə və mübahisə
doğuran şəxslərdən biri də Mehman Səfərli olub. Siyahıdakı siyasi məhbuslardan bir neçəsi onun hakim kimi hökm oxuduğu
adamlardır. İşçi qrupda fikirlər haçalanıb. Dostlarımızın bir qismi düşünür ki, onun adının qurbanlarıyla yanaşı getməsi həm
siyahını nüfuzdan salır, həm də həmin şəxslərə qarşı hörmətsizlikdir, hətta bunu onlara təhqir kimi qiymətləndirənlər də
var. Başqa bir qisimsə Mehman Səfərlinin qanunsuz hökmlərinə görə yox, həmin şəxslər barədə çıxardığı hökmlərin ədalətli270

liyini şübhə altına alan publik etiraflarına, o cümlədən məhkəmə sistemindəki qanunsuzluqlara etiraz olaraq hakimlikdən istefa verdiyinə görə cəzalandırıldığını deyirlər. Ona görə, bu qənaətdədilər ki, o da siyasi məhbus kimi tanınmalıdır. Mən qəsdən Mehman Səfərlinin adını sona saxladım, bilirdim ki, bu
toplantının iştirakçılarının da ona münasibəti birmənalı deyil.
İlk söz tanınmış hüquqçu Arif Zamanlıya verildi. Sara onun
bir neçə təliminin iştirakçısı olmuşdu, həm insan, həm də təlimçi kimi çox bəyənirdi onu. Yaxşı qələmi vardı, tez-tez yazıları
çıxırdı, dərin və oxunaqlı yazırdı.
- Mehman Səfərli hicab qadağasına dinc yolla etiraz edən
dindarlara hökm çıxarandan sonra həmin proseslə bağlı bir yazı yazmışdım, adını da "Vicdan azadlığı və hakim vicdanı" qoymuşdum. Etiraf edirəm ki, yazı çox sərt idi. Nə vaxtsa kimsəni
təhqir etdiyim yadıma gəlmir, amma həmin yazıda Mehman
Səfərlini şərəf və ləyaqət hissini itirmiş birisi adlandırmışdım.
Amma o, məni və onu tənqid edənləri məhkəməyə çəkməklə
şərəfinin asan yolla müdafiəsinə qalxmadı. Mehman bəy onu
və onun kimiləri şərəfsiz duruma salan sistemə qarşı üsyan etməklə bu ləkəni üstündən təmizləmək yolunu tutdu. Mən onun
məhkəməsində də iştirak etmişəm. Əminliklə deyə bilərəm ki,
ona elan olunan ittihamlar saxtadı və o, bu cinayəti törətməyib.
Məhkəmə prosesində onun günahsızlığı tam sübuta yetirilsə
də, sistem onun içindən çıxmış adamın bu dönüklüyünü ona
bağışlaya bilməzdi. Mən Mehman bəy barədə o vaxt yazdığım
sözləri geri götürürəm, onu siyasi məhbus saydığımı hamının
qarşısında bəyan edirəm. O, günahsız insanlara hökm çıxaran
çox sayda hakimlərdən biridi, amma o bu sistemə hökm oxuyan hələ ki, yeganə hakimdi.
Növbəti söz Səfər Muradxanlıya verildi. O da tanınmış hüquq müdafiəçisi idi. Keçmiş siyasi məhbuslardandı, saxta ittihamla iki illik həbsdən sonra əfv olunmuşdu.
- Mənim Arif Zamanlıya böyük hörmətim var. Amma onun
məntiqini heç cür anlaya bilmirəm. Deməli, hansısa hakim illər271

lə qanunsuz hökm çıxaracaq, sayı bilinməyən günahsız insanları həbsə göndərəcək, sonra bir bəyanat verəcək, biz də törətdiyi
qanunsuzluqlara göz yumub onu siyasi məhbus elan edəcəyik.
Həmin adam da bir-iki ilini yatıb çıxacaq, həbsə göndərdiyi günahsız adamların əksəriyyəti isə hələ çox-çox illər həbsxanada
çürüyəcək. Bu nə qədər ədalətlidi?! Biz tutaq ki, Mehman Səfərlinin mühakimə etdiyi Bəşir Çərkəzlini və daha bir neçə nəfəri
siyasi məhbus kimi tanımaqla onların günahsızlığını gündəmə
gətirə və azadlığına nail ola bildik. Bəs həbsdə çürüyən o biri
günahsızlar necə olsun?! Axı polis və ya prokurorluq tərəfindən heç bir siyasi motiv olmadan, amma saxta ittihamlarla tutulan o qədər günahsız insan var ki, onlar məhz Mehman Səfərli kimi hakimlərin prinsipsizliyi, qorxaqlığı uzündən çıxarılan
qanunsuz hökmlər əsasında həbsdədilər. Çoxları da uzun müddətə. O adamların gözünün içinə biz sabah necə baxacıq?! Mehman Səfərlidən siyasi məhbus düzəldənlər, sualıma cavab verin, onların taleyi necə olacaq?!
Üçüncü çıxışçı özəl universitetlərdən birinin insan hüquqları
kafedrasının müəllimi idi. Rahib Qəmbərli müstəqil və nüfuzlu
ekpertlərdən sayılırdı.
- Mənə qədərki dəyərli natiqlərin çıxışlarına diqqətlə qulaq
asdım. İndi deyəcəklərim sizə qəribə gələ bilər. Bu toplantıya
qədər mən Mehman Səfərlinin siyasi məhbus kimi tanınmasının qəti əleyhinə idim. Amma indi fərqli mövqedəyəm. Bu
başdan deyim ki, mən Mehman Səfərlini yenə də siyasi məhbus
kimi qəbul etmirəm, amma adının siyahıya salınmasını ona görə vacib sayıram ki, bu, bizə onun qurbanlarının işlərini gündəmdə saxlamaq imkanı verəcək. Özü də onların siyasi və ya
qeyri-siyasi motivlə tutulmalarının heç bir önəmi yoxdu. Və ən
vacibi də, təkcə onun qurbanlarının yox, ədalətsiz məhkəmə
sisteminin çoxsaylı digər qurbanlarının. Mehman Səfərlinin işinin siyasiləşdirilməsi həm də məhkəmələrin bəzi qüvvələrin
əlində necə təhlükəli bir silaha çevrildiyini nümayiş etdirmək
üçün çox gözəl vasitədi. Biz bu imkanı əldən verməli deyilik.
272

Növbəti söz daha bir tanınmış hüquqçuya, Şirəli İslamova
verildi. O, əsasən imkanlı adamları müdafiə edirdi, sosial şəbəkələrdə çox fəal olsa da, adətən, bu cür tədbirlərə qatılmırdı.
Yəqin, elə bu səbəbdəndi ki, onu da burada görmək Saraya
təəccüblü gəldi.
- Bəziləri bayaqdan burda sistem-sistem salıb. A kişi, nə sistem?! Hər şeyi sistemin boynuna atmaq nə xəstəlikdi bəzilərində! Bu sistem belə güc və qüdrətə sahibdisə bəs mənə niyə girmir?! Bilirsiniz ki, mən də uzun illər hakim işləmişəm. Amma
mən hakim işlədiyim dövrdə birindən bir manat da rüşvət almamışam. Baxmayaraq ki, mənə də təklif edirdilər. Ancaq mən
vicdanımı heç vaxt pula satmamışam. Mən heç vaxt ədalətsiz
qərar çıxarmamışam. Ona görə də, işlədiyim rayonda hələ də
hamı mənim başıma and içir. Mən sizi əmin edirəm ki, şərəf bir
dəfə ləkələndisə, onu heç nə ilə yumaq olmaz. Mən çox təəssüf
edirəm ki, bəziləri bu işi alverə çevirib. Mən burada hamının
yanında bəyan edirəm: bilin, əgər Mehman Səfərli siyasi məhbus sayılarsa, mən bu işin başında duran adamların hamısını
bir-bir ifşa edəcəyəm! Mənim əlimdə faktlar var. Mən...
Sara daha qulaq asa bilmədi. Diqqəti özünə cəlb etməməyə
çalışaraq zalı tərk etdi. Oradan tez uzaqlaşmaq üçün pilləkənləri sürətlə düşməyə başladı. Birdən başının hərləndiyini hiss etdi. Sürətini azaldıb yan tutacaqdan yapışdı, daha bir neçə pilləkəni enib dayandı. Bu vaxt “Sara xanım, sizi bir dəqiqə olar?” deyə arxadan kimsə onu çağırdı.
Asta-asta çevrildi. İqtidaryönlü "Yeni Ölkə" qəzetinin jurnalistiydi. Sara onu dərhal tanıdı. Tez-tez siyasi məhbus mövzusunda yazırdı, yazıları da qərəzli olurdu. Jurnalist sürətlə pilləkənləri düşüb Saraya tərəf gəldi, çatıb təngnəfəs halda “Sizə bir
sual vermək olarmı?” - deyib cavab gözləmədən mikrofonunu
ona tərəf uzatdı:
- Atanızı siyasi məhbus sayanlar da var, saymayanlar da. Siz
necə onu siyasi məhbus hesab edirsinizmi?
Sara acıqlı baxışlarla onu süzüb "yox" deyib üzünü çevirdi,
273

yeyin addımlarla pilləkənləri düşüb qapıya tərəf yol aldı.
Jurnalist bu cavabı gözləmirdi, duruxub yerində qaldı, bir
neçə saniyə Saranın ardınca baxdı. Sonra nə fikirləşdisə sürətli
addımlarla yenidən ona çatıb, mikrofonunu irəli uzatdı:
- Səbəbini izah edə bilərsinizmi?
Sara tərs baxışla yenidən “yox”, - deyib yoluna davam etdi.
Jurnalist bu dəfə özünü tamam itirdi. Amma əl çəkmək fikri
yox idi, yenidən ona tərəf addımlamaq istəyirdi ki, bunu hiss
edən Sara geri çevrildi:
- Ardımca gəlməyin! - az qala hökm etdi.
Jurnalist dayandı, bir müddət təəccüblə arxasınca baxdı,
sonra geri çevrilib asta addımlarla pilləkənlərə tərəf yön aldı.
Ertəsi gün ölkənin əsas media qurumlarının həmin tədbirlə
bağlı yaydığı məlumatda bildirilirdi ki, siyasi məhbusların siyahısı üzrə işçi qrupu hüquq müdafiəçilərinin və ekspertlərin
də dəvət edildiyi geniş tərkibdə toplantı keçirib və dinləmələrin
yekunu olaraq, Mehman Səfərlinin siyasi məhbus kimi tanınması barədə qərar verib. "Yeni Ölkə" qəzetinin ön səhifəsində
isə Saranın şəkli və iri hərflərlə "Mehman Səfərlinin qızı atasını
siyasi məhbus saymır" başlığı altında böyük bir yazı dərc olunmuşdu. Yazıda həm tədbiri, həm də siyasi məhbus siyahısını
hazırlayan şəxsləri gözdən salan fikirlərə geniş yer verilmişdi.
Onun əhəmiyyətli hissəsi isə Mehman Səfərliyə həsr olunmuşdu. Yazı bu cümlələrlə bitirdi:
“...Rüşvət üstündə tutulan hakimi siyasi məhbus sayanların
peşəkarlığı və qərəzsizliyi ciddi şübhə doğurur. Mehman Səfərlinin doğma qızı atasını siyasi məhbus hesab etmədiyi halda, əldəqayırma hüquq müdafiəçiləri onun adını öz siyahılarına salmaqla məhkəmə sistemində korrupsiyaya qarşı mübarizənin
əleyhinə çıxırlar...”.
Jurnalist "Korrupsiyaçı hüquq müdafiəçilərinin siyahısına
etibar etmək olarmı?" sualı ilə yazısına yekun vururdu.
Axşam Sara evə gələndə anasının əlində həmin qəzetdən
vardı. Zəhra qızını görcək gileylənməyə başladı.
274

- Sara, bunlar bu kişini niyə siyasi məhbus elan ediblər? Məgər o, siyasətçidi ki. Mən sənin atanı tanıyandan görmüşəm ki,
o, siyasətdən qaçıb. Bu qəzetdəki yazını oxudum, orda qərəzli
fikirlər çoxdu, amma sən yaxşı demisən, qızım.
Sara gülümsündü.
- Nəyi yaxşı demişəm, ana?
- Atanı siyasi məhbus saymadığını.
- Yox, ana, tam sənin düşündüyün, daha doğrusu, o qəzetin
yazdığı kimi də deyil. Mən o jurnalistə acıqğımdan elə demişəm. Həmin qəzet sifarişli yazıları ilə ad çıxarıb, o yazının da
məqsədi atamı və dilindən tənqid çıxan hər kəsi gözdən salmaq, onlara qara yaxmaqdı.
- Onda, belə çıxır ki, sən atanı siyasi məhbus sayırsan?
- Bu sualına birmənalı cavab verməkdə çətinlik çəkirəm.
Söhbət atamdan yox, başqa birisindən getsəydi, mənə daha
asan olardı. Amma onu deyim ki, siyasi məhbus ifadəsi təkcə
siyasətlə məşğul olan adamlara şamil olunmur. Siyasətlə məşğul olmayan istənilən adamı, dindarı, jurnalisti, müəllimi, yazıçını hökuməti tənqid etdiyinə saxta ittihamlarla həbs edib sonra
məhkum edirlərsə, o da siyasi məhbusdur. Məsələn, sənin ərin.
Əgər ata o bəyanatı verməsəydi, sakitcə ərizəsini yazıb işdən
çıxsaydı, onu nə rüşvət alıbsan deyə tutasıydılar, nə də səkkiz il
iş verəsiydilər. Bu səbəbdən də, çoxları hesab edir ki, sənin
sevimli ərin siyasi məhbusdu. Mən də bu fikirlə razıyam.
- Nə gizlədim, qızım, bu dediklərini anlamaq mənə çətindi.
Amma indi məni narahat edən başqa şeydi, Mehmanın siyasi
məhbus sayılması onu həbs edənləri daha da qıcıqlandırmır ki?
Mənim bu savadsız ağlım mənə deyir ki, bu gedişlə onu türmədə çürüdəcəklər.
- Bəlkə də, sən haqlısan, ana, amma ata hər şeyi ölçüb-biçib
bu addımı atıb. Onu nələr gözləyə biləcəyini də, əminəm, əvvəlcədən göz önünə alıb. İndiki halda bizim borcumuz ona dəstək olmaqdı. Bu, onun üçün çox vacibdi, - anasına yaxınlaşdı,
gözlərini kədər dolu gözlərinə dikib gülümsündü. - Anladınmı,
275

ay ana, nə demək istəyirəm?
Zəhranın gözləri doldu. Ana-bala bir-birilərinə sığındılar.
***
Ölkədəki türk liseyləri bir-birinin ardınca qapadılırdı. Rəsmi
hər hansı sənəd yox idi. Amma bunun qonşu ölkədə baş verən
hadisələrlə bağlı olduğu kimsədə şübhə doğurmurdu. Orada
dövlət çevrilişinə uğursuz cəhd olmuşdu. Hadisədən dərhal
sonra həmin ölkədə çox sayda liseyləri, təhsil müəssisələrini
çevrilişin əsas təşkilatçılarından sayılan bir din xadiminin adına
bağlayıb qapatdılar. O qurumlarda çalışan çox sayda adam idarəçilər, müəllimlər, işçi personal həbs edildi, işdən çıxarıldı,
ölkədən qaçdı. Bu dalğanın bu tərəfə keçə biləcəyi narahatlığı
vardı. İndi sosial şəbəkələrdə ən çox dartışılan mövzulardan da
biri bu idi.
Nihad da həmin liseylərdən birinin məzunu idi. Tədrisdəki
uğurlarına görə Təhsil Nazirliyi bu liseyi xüsusi diploma layiq
görmüşdü, onun məzunlarının əksəriyyəti ölkədəki və xaricdəki nüfuzlu universitetlərə qəbul olunurdular. Nihad bura anasının təkidi ilə dövlət orta məktəblərindən birindən gəlmişdi.
Yerdəyişmə əvvəlcə heç ürəyincə deyildi: altı il təhsil aldığı
məktəbə, müəllimlərinə, xüsusilə, sinif yoldaşlarına üz-gözü
öyrəşmişdi, onlardan ayrılmaq çətin gəlirdi. Amma liseydəki
elə ilk günlərdən fərqi görəndə, çox qısa vaxtda ayrılığın məyusluğunu keyfiyyətin məmnunluğu yaddan çıxardı.
Liseylə köhnə məktəbi arasında yerlə göy qədər fərq vardı.
Özü də hər sahədə. Liseydə dərslər tamam fərqli metodika üzrə
keçirilirdi. Dövlət məktəbində təhsil monoton və daha çox əzbərçiliyin üzərində qurulmuşdusa, burada interaktivliyin və
düşünməyin. Orada çağırılandan-çağırılana, müəllimin önündə
və ayaq üstə danışmaq olardısa, burada hər gün və az qala hər
dərsdə danışırdın, özü də ayaq üstə də danışa bilərdin, oturub
da, hətta gəzib də. Orada hər mövzuda danışmaq olmazdı, bu276

rada elə bir tabu yox idi. Məktəbdə müəllimin dediyi son instansiya həqiqət sayılırdı, mübahisə olunmurdu; bunu etmək
böyüyə hörmətsizlik, bəzən hətta tərbiyəsizlik sayılırdı və buna
görə cəzalana bilərdin. Liseydə belə yanaşma yox idi, müxtəlif
mövzularda müəllimlərlə müzakirə və mübahisə normal hal sayılırdı və hətta təqdir olunurdu.
Müəllim-şagird münasibətləri də fərqlənirdi. Orada direktorun səsi gələndə hamı - müəllimi də, şagirdi də, texniki işçisi də
girməyə deşik axtarırdı. Buradakı liseyin direktorunu tez-tez
dəhlizdə, yeməkxanada, idman meydançasında görmək olurdu, şagirdlərlə tay-tuş kimi söhbətləşirdi. Onunla görüş almaq
da çox asan idi. Liseyin müəllim və tədris personalından ibarət
qruplar ildə bir neçə dəfə şagirdlərin evinə baş çəkir, onların
təhsili, davranışı, gələcək planları, tədrisdə rastlaşdığı problemlər və digər mövzularla bağlı çay süfrəsi ətrafında valideynlərlə
müzakirə aparırdılar.
Liseydə təhsil alanlar öz arzuları və valideynlərinin razılığı
ilə gecələri liseydə qala bilərdilər. Bunun üçün təhsil haqqından
əlavə qalma xərclərini ödəmək tələb olunurdu. Liseyə keçəndən bir müddət sonra Nihad gecələri burada qalmaq istədi.
Atasının xüsusi etirazı olmasa da, anası bunun qəti əleyhinə
çıxdı. Bir müddət anasını yola gətirmək üçün hətta onu danışdırmadı da. Amma Zəhra dediyinin üstündə möhkəm durmuşdu: “Gündüzləri hara istəyirsən get, gecələri evdə yatacaqsan!”
Anlayanda ki, anası dediyində möhkəm dayanıb, heç olmasa,
hərdən gecəni liseydə qalmasına razılıq ala bildi.
Şagirdlər arasında münasibətlər də fərqli idi: dostluq, qarşılıqlı hörmət, sevgi üzərində qurulmuşdu. Liseyin idarəçiləri intizama ciddi önəm verirdilər, amma bunu basqı yolu ilə etmirdilər. Müəllimlərin şagirdləri döyməsi, aşağılaması kimi hallar
da burada yox idi. Dərslərdən sonrakı həyat da maraqlı keçirdi.
İntizama “abi” adlanan şəxslər nəzarət edirdi; ehtiyac olduqda
həm də ev tapşırıqlarını hazırlamaqda şagirdlərə yardımçı
olurdular. Asüdə vaxtını isə hərə öz maraq dairəsinə uyğun ke277

çirməkdə azaddı. Kimisi liseyin zəngin kitabxanasında oxu ilə,
kimisi idmanla məşğul olur, kimisi kinoya baxır, kimisi də
müxtəlif mövzularda keçirilən müzakirələrdə iştirak edirdi.
Təhsil müəssisələri arasında ciddi bir fərq də var idi: o məktəbdə Nihad namaz qılan müəllim görməmişdi, liseydəkilərin
demək olar ki, hamısı namaz qılırdı, özü də möhürsüz. İlk vaxtlar bu, Nihada maraqlı gəlmişdi. Gözünü açandan anasını, nənələrini, sağ qalan babasını namaz üstə görmüşdü, hamısının
da möhürü önündə olurdu. Eyni dindən olan adamların namazda fərqli formadan yararlanması Nihadda suallar doğurmuşdu. Ümumiyyətlə, dinlə bağlı çoxlu sualları vardı. Liseyə
keçdikdən sonra onların sayı daha da artdı. Burada dərsdənkənar vaxtlarda dini mövzular ətrafında müzakirələr tez-tez olurdu. Babasıgildə, yaxın qohumları arasında, çöldə-bayırda, yas
məclislərində, hətta televiziyalarda ən çox eşitdiyi Əli-Əleysalam, İmam Hüseyn, İmam Həsən, Əbülfəzl Abbas63 kimi adları
liseydə təsadüfən eşitmək olurdu. Liseydə tədris aldığı dövrdə
şagirdlərin əksəriyyəti namaz qılmağa başladı. Kimisi bir az
tez, kimisi bir az gec. Amma bu dövrdə heç vaxt lisey idarəçilərinin, müəllim və köməkçi personalın dilindən dini ayinlərə və
ya dinlə bağlı hər hansı mövzuda açıq çağırış eşitməmişdi.
Müzakirələr zamanı şagirdlər çox zaman siyasət, iqtisadiyyat, insan haqları, demokratiya və digər oxşar mövzulara da toxunurdular. Bəzən cavab tapmaqda çətinlik çəkdikləri suallar
da olurdu. Onları tədris personalına ünvanlayanda bir qayda
olaraq, “lisey əməkdaşlarına siyasətə qarışmamaq tövsiyə edilib” cavabını verib müzakirədən yayınırdılar. Siyasətə qarışmamaq, bütün hakimiyyət qurumları və görəvliləri ilə mümkün
qədər əlaqələr qurmaq, yaxşı münasibətdə olmaq, onlarla konfliktə girməmək, hər hansı tənqiddən çəkinmək liseylərin siyasətində ana xətlərdən biri idi. Bu loyallığın hesabına şəbəkə gündən günə genişlənir, güclənirdi...
Qonşu ölkədə baş verən bəlli hadisələrdən az müddət sonra
Nihadın təhsil aldığı liseyi də qapatdılar. Onun direktoru öz öl278

kəsinə qayıdan kimi terror örgütündə iştirak suçuyla həbs
olundu, liseydə çalışan digər həmvətənləri barədə də həmin ölkənin təhlükəsizlik xidməti araşdırmaya başladı.
***
Günlər, aylar sürətlə gəlib keçdi. Sabah uçmalı idilər.
Zəhra özünə yer tapa bilmirdi.
- Yad ölkədi, iki zənən xeylağı, nə dillərini bilirsiz, nə bir tanış-bilişiz var, nə də şəhərə bələdsiz. Gedib orda harda qalacaqsız, nə yeyib, nə içəcəksiz? - Qızının paltarlarını yerbəyer edəedə dodağının altında elə hey deyinirdi.
- Ay ana, bəlkə, özünü də çamadana qoyasan, - Sara anasını
sakitləşdirmək üçün zarafata keçdi. - Bu qədər pal-paltarı niyə
mənə yükləyirsən axı. Ora toya-zada gedirəm məgər? İki dəst
qoydun bəsdi də. Boz cinsimi yaddan çıxarma, ha.
- Sən orda cins geyəcəksən ki? - Ana təəccüblə qızına baxdı.
- Nədi, xaricdə cins geymək olmaz? Yoxsa cinsi ancaq bizdə
geyirlər?!
- Eh, ay qızım, lap başımı itirmişəm. Sizə görə çox nigaran
qalacam. Mehman həbsdə olmasaydı, mən də sizə qoşulub gedərdim.
- Hə də, sən axı xaricdə çox olmusan, Tel-Əvivi isə beş barmağın kimi tanıyırsan. - Sara gülə-gülə anasına yaxınlaşıb onu
qucaqladı. - Mənim gözəl anam, sənin qızının on bir yaşı yoxdu
ey, gedib oralarda azıb qalsın, iyirmi bir yaşı var! Başa düşürsən, iyirmi bir!
Sifətini eybəcər kökə salıb yaşını da uzada-uzada elə söylədi
ki, anasını əvvəlcə gülmək tutdu, sonra da qəhərləndi. Sara
onun boynunu qucaqlayıb, uşaq kimi başını sığallamağa başladı. Bu vaxt Nihad otağa girdi, maraqla onları süzməyə başladı.
- Nədi yenə ana-bala qol-boyun olmusuz? Mən biləni, Sara
səfərə hələ sabah yollanır axı.
279

Xanımlar əlləri bir-birinin qoynunda gülüşdülər.
- Ana, sənə bir söz də demək istəyirəm, - Nihad ciddi görkəm aldı, - Sara gedəndən sonra bu evdə bir boşluq olacaq, sən
buna bir əncam qılmaq barədə heç düşünmürsən?
- Bıy, ay bala, bacın həmişəlik getmir ha, beş-on günlüyə gedir də. Bir də, səni anlamadım, nəyin əncamını qılmalıyam ki?
- Ay, mənim dilbilməz anam, sən dur, mən indi sənə hər şeyi anladım.
Sara gülə-gülə anasının çiynindəki yaylığı alıb başına çəkdi,
ortalıqda süzə-süzə oxumağa başladı:
- Yaylığı sallam başıma, üz-gözümü bəzərəm,
Gedib sənə qız axtarıb hər tərəfi gəzərəm.
Nazirlərin, rəislərin qızlarını düzərəm,
Çəməndəki o güllərin ən gözəlin üzərəm.
Bacın sənə qurban ola, zəhmətinə dözərəm,
Toyunda da sənin, qaqam, bax beləcə süzərəm...
Hər dəfə süzə-süzə qardaşının yanından keçəndə gah ona çiyin atır, gah qucaqlayır, gah da saçına sığal çəkirdi. Nihad da
başını ağayana yellədə-yellədə, asta-asta çırtıq çalırdı.
Sara tamaşanı bitirib qardaşının boynuna sarıldı.
- Eh, qaqaş, könlümdən elə bibi olmaq keçir ki.
- Ay uşaq, nə nazir, rəis qızı, nə toy, nə bibi? Gəlin bura, mənə adam balası kimi izah edin, görüm, nə baş verir.
Uşaqlar analarının arxasınca qonaq otağına keçdilər. Az keçmiş oradan əvvəlcə “af”, “uf”, qışqırıq, ardınca da gülüş səsləri
eşidildi.
***
Sara yenə yolda tıxaca düşdü. Aeroporta çatanda qeydiyyatın bitməsinə iyirmi dəqiqə qalırdı. Binaya girəndə Şəms uzaqdan görüncə sevincək ona tərəf yüyürdü, çatıb qucağına atıldı.
Sara onu yuxarı qaldırıb yerində dövrə vurmağa başladı; özü
fırlandıqca qızçığazın da ayaqları havada çevrə cızırdı. Güləgülə uşağı yerə qoyub o birilərlə də görüşdü. Üzündən hələ də
280

təbəssüm çəkilməyən Şəms altdan yuxarı utana-utana qardaşına baxıb anasına sığındı. Fəridə gülümsünüb qızının hicabın altından çıxan saçlarını nəvazişlə sığallamağa başladı. Onları öz
maşınında gətirən, kənarda dayanıb üzünü yana çevirən dostu
hacı Rövşən də yaxınlaşdı. Hər iki əlini üst-üstə sinəsinə qoyub
üzünə baxmadan salamlaşdı. “Allah sizdən razı olsun, Sara xanım. Siz ki, bu xeyirxah işi öz üzərinizə götürmüsüz, Tanri sizi
heç vaxt darda qoymaz”, - deyib minnətdarlıq əlaməti olaraq
başını əydi. Sara ona təşəkkür etdi. Bu zaman mikrofonla TelƏvivə uçan təyyarəyə qeydiyyatın başa çatmasına on dəqiqə
qaldığını elan etdilər.
Yolçular onları ötürməyə gələnlərlə sağollaşıb qeydiyyatdan
keçmək üçün yollandılar.
Təyyarəyə daxil olanda qısasaç stüardessa gülər üzlə biletlərinə baxıb orta cərgədə sol tərəfi göstərdi. Oturacaqların nömrələrinə baxa-baxa birtəhər yerlərini tapdılar. Üç nəfərlik oturacağın pəncərə tərəfində uzun şabalıdı saçları olan eynəkli gənc
kitab oxuyurdu, onları görcək gülümsəyərək salamlaşdı. “Salam”ı azərbaycanca desə də, görünüşündən daha çox əcnəbiyə
oxşayırdı. Fəridə üçün rahat olsun deyə, Sara orta oturacağa
keçdi. Yerini təzəcə rahatlamışdı ki, gənc əlini ona uzatdı.
- Mənim adım Oredir.
O, bu dəfə türkcə danışırdı, özü də aksentsiz. Sara da gülümsəyərək əlini uzatdı, əvvəlcə özünü, sonra yol yoldaşını təqdim etdi. Gənc Fəridəyə əlini uzadanda Sara yerində qurcalandı; tanıdığı dindar qadınların çoxu kişilərə əl vermirdilər. Amma tez də bəlli oldu ki, narahatlığı əsassız imiş; Fəridə də eyni
təbəssümlə əlini uzatdı.
- Ore bəy, siz türksünüzmü? - soruşdu.
- Yox, mən yevreyəm. Türk dilini isə uşaq vaxtı öyrənmişəm.
Atam İsrailin Türkiyədəki Səfirliyində diplomat işləyirdi. Mənim o vaxt beş yaşım vardı. Biz iki il Ankarada yaşayası olduq.
Türk dilini də o vaxtlar öyrəndim. Atam səfirlikdəki missiyasını başa vurandan sonra yenidən Tel-Əvivə qayıtdıq. Türk dilini
281

bir az yadırğadım, amma sonralar iki dəfə yenidən Türkiyədə
oldum. İlk dəfə Avropa çempionluğu uğrunda yarışlarda Türkiyə ilə İsrail arasında yarımfinal oyununa baxmaq üçün on
günlüyə İstanbula səfər etdim. Mən basketbol azarkeşiyəm, o
vaxt da tələbə idim. Yaxşıca gəzdim şəhəri. Uşaq olanda atam
boş vaxt tapdıqca bizi gəzməyə çıxarardı. Amma o vaxtlar mən
şəhərə oyuncaqların, əyləncəli oyunların, dondurmaların, dönərlərin gözü ilə baxırdım. Şəhərin küçələrini, tarixi yerlərini
gəzdikcə nələri isə xatırlayırdım. İkinci dəfəki gəlişim isə artıq
işgüzar səfər idi. Mən fotoreportyoram. Orada film festivalı keçirilirdi, türk dilini bildiyim üçün çalışdığım qəzet həmin tədbirə məni göndərdi. İstanbul möhtəşəmdir, mən bu şəhəri çox sevirəm.
Yol yoldaşlarından səfərlərinin məqsədini biləndə məyus oldusa da, həkimin adını eşidəndə üzü güldü.
- Simon Krus! Hə, əlbəttə, özü də çox yaxşı tanıyıram, o, mənim dostumdur, həm də anamı müalicə edib. - Sifətindəki təbəssüm tədricən kədərlə əvəzləndi. - Anam xərçəng xəstəsi idi,
iki il öncə dünyasını dəyişdi. Çox ağır itki oldu ailəmiz üçün.
Simon onun daha çox yaşaması üçün mümkün olan və olmayan hər şeyi etdi. Bu xəstəliklə anam on il yaşadı.
Ortaya ağır sükut çökdü. Ore Fəridəyə çevrilib xəstəlikdən
nə vaxt xəbər tutduğunu soruşdu.
- Həkimlər şişi üç ay öncə aşkar etdilər və təkidlə də cərrahi
müdaxiləni tövsiyə edirdilər, əks halda, metastaz verə biləcəyini deyirdilər. Biz də, demək olar ki, əməliyyata getmək qərarını
vermişdik. Amma sonra tanışlar dedilər ki, tələsməyək, başqa
həkimlərə də göstərək. Daha iki fərqli xəstəxanada, ölkənin ən
yaxşı onkoloqlarının yanında olduq. Müayinədən sonra biri dedi ki, təcili əməliyyat olunmalıyam, o biri kimyəvi və radio terapeya yazdı. Bizdə həkimlərə o qədər də inam yoxdu. Pula görə xəstəni bıçaq altına da göndərərlər, ölümə də.
- Yaxşı həkim hər yerdə problemdir, Fəridə xanım. Bizdə bu
xəstəliyin müalicəsində kimyəvi və radio terapiyadan demək
282

olar ki, imtina edilib. Onların sağlamlığa daha çox zərər verdiyi
və xəstəni daha da zəiflətdiyi deyilir. Alternativ tibb üsulları ilə
müalicə geniş yayılıb. Bitki cövhərləri və kolloidial gümüş suyu
ilə orqanizmin zəhərlərdən tamamilə təmizlənməsi, sağlam qidalanma, heyvan mənşəli qidaların daxil olmadığı pəhrizlər,
bioenerji müalicəsi yolu ilə sağlamlığın bərpasına daha çox üstünlük verilir.
- Belə uğurlu təcrübə olmasına baxmayaraq, ənənəvi müalicə üsulları hələ də geniş yayılıb. - Sara özü ilə danışırmış kimi
dilləndi.
- Mən də bu barədə çox düşünmüşəm. Gəldiyim nəticə budur ki, ənənəvi tibb və dərman lobbisi kimyəvi və radio terapiyaya, cərrahi üsullara, morfi kimi dərmanlara çox gəlirli və nəhəng ticarət mənbəyi kimi baxır. Zərərsiz və daha effektli üsullara qarşı laqeydliyin əsas səbəbi də bu ticarət sektorunun siyasətilə bağlıdır, məncə. Uzunmüddətli və dərman lobbisindən
asılı olan xəstəliklər olmasa, o, böyük itkilərə məruz qala, hətta
çökə bilər.
- Adamların bunlar üçün qarışqadan fərqi yoxdu. Gör ha,
sağlamlığımızı, həyatımızı gəlir mənbəyinə çeviriblər. Çox iyrəncdi. - Sara eşitdiklərinin təsiri altında dilləndi.
- Razıyam səninlə, Sara. Amma bununla mübarizə aparmaq
çox çətindir. Hələ ki, ümidlərimizi Simon kimi vicdanlı həkimlərə bağlamaq qalır. Onun kimilər barəsində belə deyirlər: həm
əlləri qızıldır, həm də ürəyi. Ona dünyanın hər yerindən müraciət edirlər. Bəxtiniz gətirib ki, belə bir uzmana çıxa bilmisiniz,
Simonun qəbuluna düşmək də o qədər asan iş deyil. Həkimlərin yanlış diaqnoz qoymaq kimi lyuksları var. Bəzən cərrahi
müdaxiləyə gərək olmadığı, hətta yolverilməz olduğu halda da
buna gedirlər. Ümid edirəm, Fəridə xanımın xəstəliyi ciddi deyil. - Üzünü qonşusuna tutub gülümsədi. - Görərsiniz, Fəridə
xanım, əminəm ki, Simon da sizə eyni şeyi deyəcək, mənim hissetməm çox güclüdür.
Birdən sifəti günahkar görkəm aldı.
283

- Deyəsən, çox danışıram, hə? Mən beləyəm də, elə ki danışmağa başladım, heç cür dayana bilmirəm. Gördünüz ki, çox danışıram, kəmərimdən dartın, əgər yenə də dayanmasam, onda
deyin: "Ore, dur!" Mənim İstanbulda bir uşaqlıq dostum var,
Aişə, kinoşünasdı, mən çox çərənləyəndə "Ore, kafam gitti, dur
ya!" - deyə üstümə bağırır. Mən ondan heç vaxt incimirəm, əksinə, o, belə deyəndə mənim çox xoşuma gəlir...
- Ore, dur ya! - Sara acıqlanırmış kimi səsini qaldırdı.
- Belə tez yox da, Sara... Mən hələ təzəcə start götürmüşəm.
Gülüşdülər.
- Bəs sənin Bakıya gəlişin xeyirdimi? Bəyəndinmi paytaxtımızı? - Kefi açılmış Fəridə eyni sualı verməyə hazırlaşan Saranı
qabaqladı.
- Bura işimlə bağlı gəlmişdim, Fəridə xanım. Əməkdaşlıq etdiyim qəzetdən Formula yarışlarından reportaj hazırlamaq tapşırılmışdı. İkinci sualınıza isə birmənalı cavab verməkdə çətinlik çəkirəm. - Ore çoxmənalı gülümsündü. - Bu və ya digər şəhərin yaddaşında necə qaldığına qiymət verəndə insanlar, tarixi abidələr, parklar, yaşıllıqlar, muzeylər, təbiət, yollar, infrastruktur, hava, su, xidmətin səviyyəsi, bir sözlə, çox şeyi xatırlamalı olursan. Mənim üçün isə şəhərin gözəlliyi ilk növbədə
tarixi abidələrdir. Tanışlarım burada mənə uçurulan tarixi binaların yerində ucaldılan tikililəri göstərdilər. Çox kədərli idi. Təzə binaların çoxu gözəldi, amma onları başqa yerdə də tikmək
olardı. Bilmirəm, bu barədə qərarı sizdə kim verir, amma məncə, yanlış qərardır. Sağ qalan əksər binalar isə ya sintetik materiallarla üzlənib, ya da üzləri qaşınıb. Çox yerdə də bunu səliqəsiz etdikləri gözə girir. Bir sözlə, şəhər keçmişi alınmış kimi
göründü mənə. Məndə belə bir təəssürat var ki, nə vaxtsa bir
də buralara yolum düşsə, o qalan tarixi binaların çoxunu da daha görə bilməyəcəm. Hə, bir də ki, mərkəzin parıltısı göz qamaşdırdığı halda, bir az kənara çıxanda baxımsızlıq, natəmizlik, xaotiklik dərhal gözə girir. Parklarınızda isə otdan, yaşıllıqdan çox daş, mərmər var... - Acı-acı gülümsədi.
284

Bu düşüncələr Saraya tanış idi. İndi onları yad adamın dilindən eşidirdi.
- Sizdə olmur ki, belə şeylər, Ore? - Sualında aşkar məyusluq
hiss olunurdu.
- Bizdə tarixi binaları sökməyə kimsə cürət etməz, hamı ayağa qalxıb etiraz edər. Bakıdakı arxitektor tanışlarımdan biri mənə uçurulmuş tarixi binaların şəkillərini göstərdi. Onun bu
sözləri hələ də qulağımdan getməyib: "Mən bu şəhərdə özümü
tamam yad kimi hesab edirəm. Bu, mənim şəhərim deyil. O sökülən, qaşınan, üzlənən binaların altında Bakının tarixi məhv
edilir". Ondan soruşdum ki, niyə sizdə buna etiraz etmirlər. Dedi ki, adamlar səslərini çıxarmağa qorxurlar. Soruşdum, bəs o
niyə səsini çıxarmır, nədən qorxur. Gülə-gülə cavab verdi ki,
mən adam deyiləm ki...
- Deməli, sevmədiz Bakını, hə? - Bu dəfə, fikrə getmiş Fəridə
eyni məyusluqla soruşdu.
- Yox, niyə ki? - Ore pauza verib çoxmənalı gülümsündü. Adamlarınızı çox sevdim...
Başları söhbətə neçə qarışdısa, saat yarımın nə vaxt gəlib
keçdiyindən xəbərləri olmadı. Uçaqdan düşəndə Ore qonaqlardan harada qalacaqlarını soruşdu. Sara gedəcəkləri xəstəxanaya
yaxın yerdə qalmaq istədiklərini, həmin ərazidəki bir neçə otel
barədə internetdən məlumat əldə etdiyini söylədi. Ore adlarını
soruşdu. Sara telefonunda adları tapıb ona oxudu. Ore “tanıyıram, yetərincə bahalı otellərdi”, - deyib fikrə getdi. Birdən sifəti
işıqlandı.
- Xanımlar, mənim sizə çox yaxşı bir təklifim var. Amma bu
başdan söz verin ki, yox deməyəcəksiz.
İkisi də təəccüblə baxışdılar.
- Baxır nə təklifdi, ay oğul, - Fəridə qabağa düşdü.
Ore “bir dəqiqə, rica edirəm”, - deyib dəftərçəsini cibindən
çıxardı və vərəqləməyə başladı. Qonaqlar təəccüb və maraqla
ona baxmaqda davam edirdilər.
- Hə, tapdım, - Ore sevincək dilləndi: - Keçəl suya getməz! 285

Xanımlar gülüşüncə özündən məmnun halda əlavə etdi: Əvvəlcə söz verin ki, yox deməyəcəksiniz, ondan sonra deyim.
Ağlı bir şey kəsməyən Sara Fəridənin sual dolu baxışları altında çiyinlərini çəkdi.
- Yaxşı, Ore, sən deyən olsun, de görək təklifin nədi, - nəhayət, Fəridə dilləndi.
- Mənim şəhərin mərkəzində iki otaqlı evim var. Oradan
xəstəxanaya taksi ilə on beş dəqiqə, avtobusla isə yarım saatlıq
yoldur. Siz Tel-Əvivdə olduğunuz müddətdə həmin evdə yaşaya bilərsiniz.
Hər ikisi eyni vaxtda etiraza qalxdılar.
- Yox, Ore, - yenə qabağa Fəridə düşdü, - bu, mümkün deyil. Evini bizə verib özün çöldəmi qalacaqsan? Yox, oğul, üz
vurma, biz buna razı ola bilmərik!
Fəridə sözünü bitirib Saraya baxdı. Sara da eyni şeyi fikirləşirdi deyə, başı ilə təsdiqlədi.
- Küçədə niyə qalıram, Fəridə xanım? - Oreninsə təslim olmaq fikri yox idi. - Valideynlərimin şəhərdən kənarda beş otaqlı böyük bir evi var. Çox gözəl təbiəti olan, sakit bir yerdir. Mən
onların yeganə övladıyam. Anam dünyasını dəyişəndən sonra
atam orada tək yaşayır. Otağın biri mənim üçün ayrılıb və hər
dəfə ora gedəndə çox sevinir. Neçə vaxtdır səfərlərdəyəm, sonra da iş-güc, iki aydır ki, ona baş çəkə bilmirəm. Elə mənim
üçün də fürsətdir ki, bir müddət onunla bir yerdə olum. Xahiş
edirəm, yox deməyəsiniz, yoxsa xətrimə bərk dəymiş olarsınız.
Orenin yalvarış dolu baxışları gah birinin, gah da o birinin
üzündə gəzişirdi.
- Ore, axı biz bilmirik Tel-Əvivdə nə qədər qalacağıq.
- Nə qədər qalarsınız, qalarsınız. Bir də ki, hələ gedək bizə,
yerbəyer olun, sonrasını müzakirə edərik. - Üzünü Saraya tutdu. - Hə, Sara, mən bilirəm sən hə desən, Fəridə xanım da razılaşacaq. Hə, Sara?
Adını elə şirin tələffüz etdi ki, Saranın “yox” deməyə dili
gəlmədi, “hə” də demədi. Ore fürsətdən yararlanıb, sevincək
286

“sağ ol ey, Sara!” - deyib tez əlinin işarəsilə yaxındakı taksilərdən birini çağırdı. Xanımlar özlərinə gəlməmiş çamadanlarını
baqaja yerləşdirdi, ardınca da cəld qapını açıb üzündə incə təbəssüm yer göstərdi. Tabe olmaqdan başqa seçim qalmamışdı...
Orenin mənzili on üç mərtəbəli binanın on birinci mərtəbəsində idi. Liftlə qalxdılar.
Mənzil üç böyük otaqdan, mətbəxdən, sanuzeldən və balkondan ibarətdi. Ore qonaqları mənzillə tanış etməyə başladı.
Otaqlardan ən böyüyü qonaqlar üçün nəzərdə tutulmuşdu. Divara böyük ekranlı televizor bərkidilmişdi. Divarlarında müxtəlif fotolar asılmışdı. Çox güman, ev sahibinin əl işləriydi. Ortada iri bir masa vardı. Ətrafına hündür söykənəcəkli və yumşaq oturacaqlı stullar düzülmüşdü. Sara bu cür masaları xoşlayırdı. İxtiyarsız ürəyində stulları saymağa başladı. On iki idi.
Qəribəsi o idi ki, stullar bu yaxınlarda baxdığı və çox bəyəndiyi
“On iki stul” filmində64 gördüklərinə çox oxşayırdılar. Özü də
hiss etmədən gülümsündü. Bu, Orenin gözündən yayınmadı.
- Yox, Sara, bunlar Ostap Benderin axtardığı o məşhur stullar deyil. Alandan sonra hamısını bir-bir yoxlamışam.
Saranın şokdan gözləri bərəldi.
- Nə fikirləşdiyimi hardan bildin, Ore?
Ore ciddi-ciddi:
- Bağışla, Sara, bu barədə sənə deməmişəm, amma mən həm
də ekstrasensəm, adamların qəlbindəkiləri oxuya bilirəm, - cavabını verdi.
Söhbətə qulaq olsa da, bir şey anlamayan Fəridə bu yerdə
“Allah, özün saxla”, - deyib içini çəkdi. Sonra ev sahibini təəccüb və maraqla süzüb dediyinin ciddi olub-olmadığını soruşdu.
- Yox, Fəridə xanım, - Ore özünü saxlaya bilməyib güldü, heç özüm də bilmirəm necə oldusa, Saranın fikrindən keçənləri
ondan icazəsiz oxudum. Mən hara, ekstrasenslik hara. Ateist olsam da, Allahdan qorxuram.
Bu dəfə üçü də güldü.
287

- Bu otaqda tez-tez yaradıcı adamlar toplaşırlar, müxtəlif
müzakirələr keçiririk, - Ore Saranın bayaqkı marağından irəli,
daha çox onun üçün bu izahatı verəndən sonra o biri otaqlara
keçdilər.
Saranın şoku hələ də keçməmişdi. Hərdən yarızarafat-yarıciddi yanpörtü Oreyə göz qoyurdu. O da bunu hiss edib az öncəki performansı ilə bağlı özündən razı-razı gülümsünürdü.
Otaqlardan birində bir çarpayı, üzərində bilgisayar olan kiçik masa vardı. Ev sahibi otağı təqdim etdi.
- Bura mənim otağımdır, bir az səliqəsizdir, amma bu gün
Maşa xala gəlib yığışdırmalıdır. Qonşuluqda yaşayır, yaşlı qadındır, heç kimi yoxdur, həftədə iki dəfə gəlib mənzildə yır-yığış edir. Bu gün gəlməlidir, mənzilin açarı onda da var, əgər
kimsə qapını açıb içəri girsə, narahat olmayın, bilin ki odur.
Çox mehriban qadındır, amma mənim kimi çoxdanışandır.
Təəssüf, ya da bəxtiniz gətirib ki, ana dilindən başqa hər hansı
dildə danışmır.
Daha bir otaqda divarın bir hissəsi kitab rəflərilə örtülmüşdü, digər divarın yanında iki çarpayı vardı.
- Mənim tez-tez qonaqlarım olur, bu otaq onlar üçündür.
Bunlardan əlavə daha iki açılıb-yığılan çarpayı var. Ona görə,
otaqlarda ürəyiniz istədiyi kimi yerləşə bilərsiniz.
O, açılıb-yığılan çarpayılardan birini gətirib öz otağında yerləşdirdi.
- Bir-birinizə narahatlıq yaratmaq istəməsəniz, ayrı-ayrı
otaqlarda da yata bilərsiniz. Şkafda təzə yataq dəstləri və digər
ləvazimatlar var, sərbəst yararlana bilərsiniz. Rica edirəm, özünüzü evinizdəki kimi hiss edin.
Həkimlə görüşün saat ona təyin olunduğunu, yarım saat öncə gəlib onları götürəcəyini deyən Ore sağollaşıb çıxandan sonra Fəridə yuyunmağa getdi. Sara bir daha otaqları gəzdi. Bura
ona çox rahat və doğma gəlirdi. Əynini dəyişib çarpayılardan
birinə uzandı. Uzanmağıyla, yuxunun onu aparması bir oldu.
288

***
Səhər yuxudan quru öskürəyə oyandı. Saat yeddiyə qalırdı.
Özünü halsız hiss edirdi, başı da möhkəm ağrıyırdı. Axır vaxtlar başağrıları tez-tez olurdu. Evdə narahat olmasınlar deyə,
çox vaxt “yoğunam” deyib keçirdi. Amma öskürəyindən narahat olan anası “Sara, bərk öskürürsən, axır vaxtlar yeməkdən
də qalmısan, həkimə get, sağlamlıqla zarafat etmək olmaz”, deyə üstünə düşsə də, həkimə vaxt tapa bilməmişdi. Soyuqdəymədən, ya da yemək rejiminin pozulmasından ola biləcəyini,
keçib gedəcəyini düşünürdü. Son zamanlar, xüsusilə də, atasının həbsindən sonra işlərinin çoxluğundan yeməyini də vaxtlıvaxtında yeyə bilmirdi. Bəzən bütün günü səhər yediyinin üstündə olurdu. Evə gec gəldiyi vaxtlarda isə ağartı və meyvələrlə kifayətlənirdi. “Gərək, evə dönən kimi həkimə gedəm”, - deyə düşündü.
Axşam Ore ilə birlikdə yaxınlıqdakı marketdə bazarlıq etmişdilər. Soyuducudan səhər yeməyi üçün ərzaqları çıxarıb hazır qoydu. Qonşu otaqdan səs gəlmirdi.
Yuyunub çıxanda mənzil yoldaşını oyaq gördü.
- Dünən axşam mən yuyununca sən yuxuya getmisən, qızım. Elə şirin-şirin yatmışdın ki, qıymadım oyadam, eləcə, üstünü örtdüm ki, soyuq dəyməsin. Amma yaman bərk öskürürdün. Xəstələnməmisən ki, Sara?
- Yox, Fəridə xanım, hər şey qaydasındadı. Yəqin, bir balaca
soyuq olub, dərman ataram, keçib gedər. Üzrlü sayın, dünən
çox yorğun idim, yuxu nə vaxt aparıb, heç xəbərim olmayıb.
Tezdən yuyundum, indi özümü quş kimi hiss edirəm, - Sara
gümrah görünməyə çalışdı.
Başağrısı isə keçməmişdi. Səhər yeməyini hazırlamağa başladı.
Fəridə altdan-altdan onu süzürdü. İki gündü, bir yerdə idilər, amma çoxdanın tanışı kimi isinişmişdi bu qıza. Düşündü
ki, ondan yaxşı gəlin olardı.
289

Sara üzərindəki nəzərləri hiss edirdi və intuisiyası bu
baxışların arxasında nələrin gizləndiyini ona pıçıldamamış
deyildi.
- Sara, səndən bir söz soruşmaq olarmı? Namaz qılırsanmı,
qızım?
- Yox, Fəridə xanım, qılmıram. Nəyə görə soruşdunuz?
- Heç, ağlına pis bir şey gəlməsin, qızım, sualım hicablanmağından dolayı yarandı. Əslində, bu cür məsələlərə qarışmağı
xoşlamıram, bu, hər kəsin şəxsi işidi və kimsəyə hesabat vermək öhdəliyi yoxdu.
- Mənim yanaşmam da eynidi. Əslində, bu mövzuda danışmağı xoşlamıram, bir azdan da Ore ardımızca gələcək. Amma
niyyət edirəm, - Sara gülümsünüb əllərini göyə açdı, - bugünkü
müayinənizin nəticələri müsbət olsun, bəzi sirlərimi sizinlə bölüşəcəm.
- Amin, qızım. Allah bilən məsləhətdi. Hər şeyin doğrusunu
o bilir.
Ore razılaşdıqları vaxtda qapını döydü. Xoş salamlaşdılar. O
da bu gün dünənkindən həm gümrah, həm də şux görünürdü.
Beş qəqiqədən sonra Orenin maşını Tel-Əvivin küçələrində
Simonun xəstəxanasına doğru şütüyürdü.
Simon onları gülərüzlə qarşıladı. Ore Saranın ingiliscə danışdığını ona deyibmiş. Sara ilə o dildə danışmağa başladı, Oresə
onların danışığını Fəridəyə tərcümə edirdi.
- Ore həm sizin barənizdə, həm də Bakı haqqında, ölkəniz
haqqında mənə danışıb. Təəssüf ki, oralarda olmamışam, hərçənd çox istərdim görüm. Ola bilsin ki, gələn il yolumu saldım
o tərəflərə. Bakılıların çox qonaqpərvər olduğunu söyləyirlər,
mətbəxinizi də çox tərifləyirlər. Mən və arvadım Klara qonaq
getməyi də xoşlayırıq, dadlı yeməkləri də, - ardınca gülə-gülə
əlavə etdi, - xüsusilə, yemək havayı olanda.
Gülüşdülər.
- Hər zaman gözümüz üstə yeriniz var, doktor, - Fəridə dilxoşluq etdi, - ümid edirəm ki, Tanrı da mənə o qədər ömür ve290

rər ki, etdiyiniz yaxşılığın əvəzini çıxa bilək.
Simon Sara və Oreyə üzünü tutub ingiliscə xəstənin bü günə
təyin olunmuş müayinələrinin bir neçə saat çəkəcəyini, yaxınlıqda çoxlu kafelərin olduğunu, orada həm istirahət edə, həm
də günorta naharını edə biləcəklərini söylədi. Xüsusilə, xəstəxananın yerləşdiyi küçədən bir tin o tərəfdə “Sevgililər” kafesini
az qala təkidlə tövsiyə etdi, arvadı ilə tez-tez ora baş çəkdiyini
vurğuladı. “Sevgililər” sözündən pərt kimi olmuş Sara düşündü ki, görəsən, doktor bunu məqsədli şəkildə deməyib ki.
Tibb personalı Fəridəni müayinə üçün aldıqdan sonra Ore
Saraya doktorun tövsiyəsinə uyğun olaraq “Sevgililər” kafesinə
getməyi təklif etdi. Sara əvvəl başqa bir yerə getməyi təklif etmək istədi, amma “yerin necə adlanmasının nə önəmi var axı,
ay qaraqəlbli qız”, - deyə ürəyində özünü yüngülcə qınayıb razılıq verdi.
“Sevgililər” kafesi həqiqətən həm çox gözəl idi, həm də xoş
aurası vardı. Masaların üstündə yanan şamlar mühitə romantiklik verirdi. Sara ötəri ətrafa nəzər saldı. Bir qədər uzaqda masa arxasındakı gənc cütlüyün qarşısındakı bakallarda ağ şərab
vardı. Əlləri bir-birilərinin ovcundaydı. Şərabdanmı, sevgidənmi, ya da hər ikisinin təsirindənmi məst olduqları aydın sezilirdi. Özlərinə o qədər aludəydilər ki, hətta Saragil içəri girəndə
belə, gözlərini bir-birilərindən çəkmədilər. Yaxınlıqdakı masada isə iki yaşlı adam əyləşmişdi. Söhbət edə-edə nahar edirdilər. Hərdən qadının şaqraq gülüşü eşidilirdi. Saragil içəri girəndə hər ikisi çevrilib onları maraqla süzdü, sonra qadın kişiyə tərəf əyilib yavaşca nəsə dedi, kişi razılaşırmış kimi başını yellədi. Ola bilsin, yevrey oğlanla gələn qızın hicabı diqqətini cəlb
etmişdi. Bəlkə də, yanılırdı, amma bu anda Sara nədənsə belə
düşündü.
Ore yaxınlaşıb onun stulunu ehmalca çəkdi. Sara minnətdarlığını təbəssümlə bildirdi. Ore onun qarşısında əyləşdi. Sara
özünü narahat hiss edirdi. İlk dəfəydi ki, tanımadığı bir gənclə
bu qədər yaxın-yaxına əyləşirdi. Anasını xatırladı. “Qız uşağı291

nın yad ölkədə yad millətdən olan oğlanla kafedə nə işi var?” Yəqin, indi burada olsaydı və onları bir yerdə görsəydi, belə
deyərdi. Sara gülümsündü. Bu, Orenin nəzərindən yayınmadı.
- Nəyə gülümsədin, Sara?
- Heç, elə-belə. Anamı xatırladım.
- O, yəqin, indi sənin üçün çox darıxır. Atanın həbsi onun
üçün ağır zərbədir.
- Sən bunları hardan bilirsən, Ore? - Saranın təəccübdən gözləri bərəldi.
- Mən sənin barədə çox şeyi bilirəm, Sara, - Ore gülümsədi.
- Yəqin, Fəridə xanım danışıb.
- Yox, Sara, biz Fəridə xanımla sənin barəndə heç nə danışmamışıq.
- Bəs onda hardan bilirsən bunları? - Marağı qıza güc gəldi.
- Axı mən jurnalistəm. Özü də adi jurnalist deyiləm, şpionam.
Orenin ciddi görkəmi Saranı çaşdırdı, özü də səbəbini bilmədən canını qorxu aldı.
- Şpionsan?
- Hə, mən şpionam. Səninlə nə danışıramsa, hamısı mənim
üçün vacib kəşfiyyat məlumatlarıdır. Onlar qeydə alınır, analizdən keçirilir, sonra lazımi yerlərə ötürülür.
Orenin nəzərləri Saranın üzünə, sonra gözlərinə dikildi. Sara
davam gətirmədi, baxışları enib masanın üstündəki şamın şölələrində donub qaldı. İndi onun içində iki Sara bir-birilə savaşa
qalxmışdı.
“- Yox, ola bilməz, o, şpion ola bilməz, Sara.
- Niyə ola bilməsin ki?! Kinolarda azmı belə şeylər görmüsən! Bax,
o niyə belə diqqətlə gözlərinin içinə baxır? Yəqin, nə düşündüklərini
bilməyə çalışır. Gör necə axmaqsan, necə olub ki, bunu hiss etməmisən?! O, təkidlə sizi evinə dəvət edəndə bunu anlamalıydın!
- Mən nəyi hiss etməli və anlamalıydım ki, Sara? Bir də, tutaq ki, o, doğrudan da şpiondu, bundan mənə nə?!
- Necə yəni mənə nə?! Çox ola bilsin ki, o, səndən ona lazım olan
292

hansısa vacib məlumatları almağa çalışır.
- O, məndən, hansı vacib məlumatları ala bilər ki?
- Nə bilim, çox şey ola bilər. Məsələn, ölkəndəki sosial durum, təhsil, səhiyyə, dövlət qurumları, məhkəmələr, nə bilim, başqa sahələrlə
bağlı. O qədər məlumat var ki.
- O, bu məlumatları Bakıda olanda da rahatlıqla əldə edə bilərdi, Sara. Orda hər cür adamla ünsiyyətdə olmaq, çox yerə
getmək imkanı vardı. Bir də ki, qəzetlər, internet bu cür məlumatlarla doludu, ona istədiyi məlumatı o mənbələrdən almağa
nə mane olur ki?
- Sayt, qəzet, internet ayrı, canlı adam ayrı. Bir də ki, o, səndən
başqa məqsədlər də üçün istifadə edə bilər.
- Məsələn, nə məqsədlər üçün?
- Məsələn, öz ölkəsinin maraqlarının sənin ölkəndə lobbiçiliyi
üçün.
- Mən öz ölkəmdə onun ölkəsi ilə bağlı nə lobbiçilik edə bilərəm ki, Sara?
- Məsələn, onun ölkəsinin ərəb ölkələrinə qarşı siyasətini dəstəkləyən ictimai rəyin formalaşması yönündə.
- Mənmi? Mən adi tələbəyəm, ölkəmdə ictimai rəyi necə formalaşdıra və ya ona necə təsir edə bilərəm axı?!
- Sən adi tələbə deyilsən artıq. Qəzetlərdə, televiziyada, radioda
müsahibələrin gedir, xarici media sənin fikirlərini yayır, beynəlxalq
təşkilatlar səninlə maraqlanır. Bunlar az şeydir məgər?!
- Axı bunlar sırf atamın müdafiəsilə bağlı etdiklərimdi, Sara,
başqa heç nə!
- Bu, sənə elə gəlir. Bəzi fikirlərini yadına salım: "bu ölkədə haqlı
danışanın dilini kəsirlər", "insanların təməl haqları hər addımbaşı pozulur", "korrupsiya məngənəsində boğulan məhkəmə, təhsil, səhiyyə"... Yenə də sadalayımmı? Bunlar sənin yazılarında, çıxışlarında işlətdiyin fikirlərdi. Özün də hiss etmirsən, son bir neçə ayda nə qədər
dəyişmisən, fərqli olmusan...”
- Sən bizimlə əməkdaşlığa hazırsanmı, Sara? - Orenin səsinə
diksindi.
293

- Bizimlə, yəni kiminlə? - Sara hələ də narahat düşüncələrin
təsiri altındaydı.
- Yaxşı, - Ore güldü, - onda, icazə ver, sirrimi sənə açım. Mən
bir qapalı qrupun üzvüyəm. Adı da “Sevgi qrupu”dur. Ora üzv
olanların məqsədi yer kürəsində sevgi, mərhəmət, sülh ideallarını yaymaqdır. Bu qrupda yevrey də var, ərəb də, fars da,
monqol da, ingilis də... Müsəlman da var, katolik də, buddist
də, pravoslav da... Allaha inananlar da var, inanmayanlar da...
Biz o nöqtədən çıxış edirik ki, insanın rəngi, dini, milli kimliyi,
cinsi azlığın nümayəndəsi olması, başı bağlı və açıq olması onu
hər hansı formada ayrı-seçkiliyə məruz qoymamalıdır. O, buna
görə təqibə məruz qalmamalı, alçaldılmamalı, öldürülməməli
və ya xüsusi imtiyazlara malik olmamalıdır. Biz dünyadakı bütün insanların öz aralarında yalnız bir dildə danışmasının tərəfdarıyıq. Bu dilin adı sevgidir. O, bütün dillərdən ən asanı və ən
gözəlidir. Əminəm ki, bütün insanlar bu dildə danışmağı öyrənsələr, son illər millətlər, xalqlar, irqlər, cinslər arasında getdikcə artan inamsızlıq, nifrət, nifaq da aradan qalxar. Onda yüzillərcə müharibələrə səbəb olan, insanları bir-birinə qırdıran
millət, din, irq adına sərhədlərə gərək olmaz. Mən səni çox az
müddətdir tanıyıram, amma artıq barəndə çox şeyi bilirəm. Bu
məlumatları müxtəlif yollarla yığmışam. Səninlə söhbətlərdən,
sosial şəbəkələrdən, mətbuatdakı çıxışlarından, ürəyimin mənə
gizli söylədiklərindən. Mən onları dostlarımıza da ötürmüşəm.
Onlar da səni bu qrupda görmək istərdilər, Sara.
Hələ də bir şey anlamayan Sara:
- Bəs şpion məsələsi? - deyə soruşdu.
- Şpionam deyəndə, elə bunları nəzərdə tuturdum, - Ore yenidən güldü.
Sara bir anlığa tutuldu, sonra Oreyə qoşuldu. O, həm də öz
sadəlövlüyünə, bir neçə dəqiqə öncə beynini qurd kimi gəmirən qara fikirlərə gülürdü.
***
294

Saragilin Tel-Əvivdə olduqlarının bir həftəsi tamam olurdu.
Bu gün yenidən Fəridəni klinikaya müayinə üçün gətirmişdilər.
Onu həkimlərin sərəncamına verdikdən sonra bir neçə saat boş
vaxtları qalırdı. Ore Saranı fotoqalareyasına dəvət etdi. İki gündü ki, sərgi mərkəzlərindən birində fotoları nümayiş etdirilirdi.
Saraya çox maraqlı gəldi, həm də sərgi keçirilən yer klinikadan
çox uzaqda deyildi, bu səbəbdən məmnuniyyətlə razılıq verdi.
Sərgiyə baxmağa xeyli adam gəlmişdi. Ore idman reportyoruydu deyə, fotoları əsasən bu mövzudaydı. Sərgidə son on beş
ildə kamerasının yaddaşına köçürdüyü idmançıların həyatından ən maraqlı anları əks etdurən fotolar yer almışdı. Ölülərdən tutmuş dirilərə, qaliblərdən tutmuş məğlublara, futbolçu
Zinəddin Zidandan tutmuş sprinter Hüseyn Bolta, tennisçi Rocer Federerdən tutmuş üzgüçü Maykl Feltsə qədər, kimlər yox
idi burada... Hər biri də sanki canlı, adamla danışırdılar. Sara
bəzilərini tanıyırdı, amma adını ilk dəfə eşidib sifətini ilk dəfə
gördükləri qat-qat çox idi. Ore onları təqdim edib barələrində
qısa məlumat verdikcə, Sara üzündə acı təbəssüm özünü asıbkəsirdi ki, iyirmi bir yaşı var, sən demə, dünyadan xəbəri yox
imiş. Bütün bunlar ona çox maraqlı idi. Foto işindən az-çox başı
çıxırdı. Orenin işlərinə heyran olmamaq isə mümkün deyildi.
Bir sözlə, böyük zövq aldı. Hətta kəsilməyən başağrısı da yadından çıxmışdı.
Sərgidən çıxanda saat ikiyə qalırdı. Bir saatdan sonra klinikada olmalıydılar. Orenin təklifilə sərgi mərkəzinin yanındakı
kafelərdən birində əyləşdilər.
Sara hələ də gördüklərinin təsiri altında idi.
- Fotolarımı bəyəndinmi, Sara? - Ore onun fikrini öyrənməyə
səbirsizləndi.
- Hər şey çox möhtəşəm idi! Və belə bir məşhur peşəkarla tanışlığımdan qürur duyduğumu heç gizlətmirəm də!
Sara təəssüratlarını bölüşdükcə, Orenin üzü gülürdü. Həmsöhbətinin bu sahədən pis baş çıxarmaması bir tərəfə, incə zövqü onu heyrətləndirir, həm də sevindirirdi.
295

- Amma qızlar sənə heç imkan vermədilər. Nə çox pərəstişkarın varmış. O qara saçlı blondin qızsa, deyəsən, sevgilindi.
Mənə elə gəldi ki, hətta səni mənə qısqanırdı. Mənə qanlı-qanlı
baxmağından hiss etdim.
- Samantanımı deyirsən? - Ore güldü. - O, sadəcə, mənim
çox yaxın rəfiqəmdir. Mən onu çox sevirəm, amma sevgilim deyil. Hərçənd o, belə olmağımızı istəyərdi və bunu da gizlətmir
heç. Mənim, ümumiyyətlə, sevgilim yoxdur, Samanta kimi çoxlu rəfiqələrim var, amma sevgilim hələ ki yoxdur. - Birdən ciddi görkəm aldı. - Sara, səndən bir söz soruşmaq istəyirəm, amma qorxuram.
- Qorxma, Ore, - Sara gülümsündü, - bizdə deyərlər ki, qorxanın oğlu olmaz.
- Sən başqa millətdən olan birisini sevə və onunla ailə qura
bilərdinmi?
Sara duruxdu. Amma tez də özünü ələ aldı.
- Bu barədə heç fikirləşməmişəm. Doğrusu, belə bir seçim
qarşısında dura biləcəyim heç ağlıma gəlməyib. Amma deyirlər
sevgi ağıla baxmır, hökmü verən ürəkdi. Ona görə, sevmək məsələsində əminliklə bir söz deyə bilmərəm. Ailə qurmağa gələndə, yəqin, ağlıma qulaq asardım.
- Nə deyir ki ağlın? - Ore ciddi-ciddi soruşdu. Həyəcanlı olduğu hiss olunurdu.
- O deyir ki, bir neçə səbəbdən sənin üçün çox çətin olar, Sara. Əvvəla, mənim ölkəni tərk etmək fikrim yoxdu, əcnəbi
ərimsə böyük ehtimalla onun yanında olmağımı istəyəcək. Heç
inanmıram ki, o gəlib mənim ölkəmdə, özü də ata-anamın evində birgə yaşamağa razı ola. Hələ o, razı olsa belə, çətin ki, atamla anam evdə şortikdə gəzən kürəkəni həzm edələr. Bizlərdə
kürəkən, gəlin qaynana-qaynatadan abır-həya saxlamalıdı.
Orenin xahişilə daha çox türk-azəri qarışıq dildə danışırdılar. Adəti üzrə, Ore ona tanış olmayan sözləri dəftərçəsinə qeyd
edir və mənasını soruşurdu. Sara bu işindən həm də ona görə
zövq alırdı ki, masa yoldaşı istedadlı öyrənci idi. Bu dəfə də da296

nışdıqlarından lüğət dəftərçəsinə bir neçə söz əlavə etmişdi.
“Adaxlı”, “kürəkən” və “abır-həya” sözlərinin mənasını ona
izah etdikdən sonra Ore haradansa dəftərçəsinə düşmüş “həzm
etmək” sözünü tapıb qabağında yazdığı izahı oxudu: “yemək”,
“mədədə həll etmək”. Ardınca gözlərini döyüb şaşqın-şaşqın
təzə dil müəlliməsinə baxdı.
- Sara, sən dedin ki, çətin ki, atam, anam evdə şortikdə gəzən
kürəkəni həzm edələr. Məgər sizlərdə kürəkəni yeyirlər ki?
Saranın qəhqəhəsinə ətrafdakılar çevrildilər. Təəccüblə baxanı, ağız büzəni, gülümsəyəni, güləni...
Ore incə təbəssümlə ətrafa qarşılıq verib Saraya döndü. Üzü
gülürdü. Pərt olmuş Sara üzrxahlıq edib “həzm”in digər mənasını da ona anladandan sonra yeni tapıntısından məmnun halda dəftərçəsini cibinə qaytardı. Sifəti yenidən ciddiləşdi.
- Davam edək, Sara? Belə anladım ki, sən ancaq öz millətindən olanla ailə qurmağı düşünürsən. Onda belə çıxır ki, sən...
Ore fikrini tamamlamadı, qaşlarını çatıb baxışlarını ona dikdi. Sara onun nə vaxt ciddi, nə vaxt zarafat etdiyini tutmaqda
çox vaxt çətinlik çəkirdi. Tez-tez cilddən-cildə girirdi. İndi də
çaşbaş qalmışdı. Amma onunla həmsöhbət olmaq zövq verirdi.
- Yox, Ore, mən nə irqçiyəm, nə də millətçi, - Sara gülümsündü. - İnsanın milli kimliyinin, dininin, rənginin mənim üçün
heç bir önəmi yoxdu. Tanrı məni yevrey də, hindli də və ya
ərəb də yarada bilərdi. Onda Qurana yox, Tövrata65 və ya
İncilə66, Məhəmmədə yox, İsaya67 və ya Buddaya68 bidət edəcəkdim. Hansı dinə, millətə və irqə məxsusluğumuzu biz müəyyən
etmirik, Tanrının əlilə, doğulduğumuz, yaşadığımız mühit edir.
Adi həyatda məişət və ya mədəniyyət fərqi ola bilsin ki, fərqli
kimlik, din daşıyıcılarının dostluğuna təsir etməsin, amma ailədə bu fərqlilik çox vaxt münasibətlərə ciddi təsir edə bilir. Mən
çox adam tanıyıram ki, xaricilərə ərə gedib, özü də bir-birilərini
sevib evləniblər, amma xoşbəxt deyillər. Mənim xalam qızı bir
neçə il öncə bir fransıza ərə getdi, qəşəng bir qızları var. Hazırda Strasburqda yaşayırlar, tez-tez yazışırıq, telefonla danışırıq.
297

Əri onu çox sevir, xalam qızı da sevib ərə gedib ona. Deyir ki,
məişət, mədəniyyətlər çox fərqlidi, hələ də uyğunlaşa bilmir.
Sevdiyi adam da ona həm doğmadı, həm də yad. Bir sözlə, xoşbəxt deyil qız.
- Amma adam öz yurdunda da öz millətindən, dinindən
olan adamla ailə qurub xoşbəxt olmaya bilər. Sənin xalan qızı
xoşbəxt deyilsə, bu, o demək deyil ki, başqaları da xoşbəxt deyillər və ya olmayacaqlar. Mən fərqli millətlərdən və dinlərdən
olan çoxlu ailə tanıyıram ki, xoşbəxtdirlər. Xoşbəxtlik fərdi bir
şeydir, onu ümumiləşdirmək nə qədər doğrudur, Sara?
- Razıyam səninlə, Ore. Amma bilmirəm nədənsə, mənə elə
gəlir ki, arada sevgi olsa belə, başqa millətdən olan birisinə mənimlə çətin olar. Fərqli milli kimliyi olsa da, eyni ölkədə və ya
oxşar mühitlərdə doğulub boya-başa çatan adamla, bəlkə, nəsə
alına bilərdi. Hər halda, o, məişətimizə, mədəniyyətimizə yaxından bələd olan biri olacaqdı və həm hər iki tərəf, həm də ailələri üçün bir-birilərinə uyğunlaşmaq, dil tapmaq daha rahat
olardı. Həm də ölkəni tərk etmək ehtiyacı yaranmazdı. Bir də
ki, indi bu barədə müzakirə açmaq mənasızdı, - güldü, - hələ ki,
məni belə təhlükə gözləmir.
Ore heyran baxışlarını qızın gözlərinə dikdi.
- Sara, mənimlə evlənərsən?
Sual o qədər gözlənilməz oldu ki, qız özünü itirdi. Nəsə demək istədi, amma dilindən ancaq “nə?” sualı çıxdı, onu da elə
intonasiya ilə dedi və “ə”ni də elə uzatdı ki, bu dəfə Oreni gülmək tutdu.
- Soruşuram ki, mənimlə evlənərsənmi?
- Ore... mən... - Çaş-baş qalmış Sara nə cavab verəcəyini
bilmirdi. - Heç bilmirəm nə de-yim, Ore... nə gizlədim, belə bir
təklif ala biləcəyim ağlıma gəlməzdi. Özü də bu tezliklə. Axı
biz cəmi bir həftədi ki, tanışıq...
- Yanılırsan, Sara, mənim səni tanıdığım bir həftə deyil, lap
çoxdandır, - dodaqlarında incə təbəssüm vardı.
Sara təəccüblə ona baxdı.
298

- Hə, Sara, sən mənim xəyallarımda yaşatdığım və uzun illər
yolunu gözlədiyim prinsessən. Mən səni daha haralarda axtarmadım! Nəhayət, öz ayağınla gəlib çıxdın.
- Özü də hardan hara... - Sara günahkar-günahkar gülümsündü. - Məncə, sən hissə qapılırsan, Ore. Bir anlığa gözünün
qabağına gətir ki, başı örtüklü müsəlman qızı və müasir, özü də
ateist yevrey balası ailə qurublar və onları hansısa məclisə, toya, ad gününə dəvət ediblər. Hamı deyir, gülür, şərab içir, keflənib mahnı oxuyur, rəqs edir, sənin arvadın isə bir küncdə
boynunu büküb oturub. Onun dini nəinki şərab içməyi, hətta
şərab içilən məclisdə iştirakı belə, qadağan edir. Sən başqa qadınlarla rahat rəqs edə bildiyin halda, həyat yoldaşın başqa kişilərlə bunu edə bilməyəcək. Sən donuz əti yemək istədiyində
arvadın ona əl vurmayacaq, çünki dinimiz bunu haram buyurur...
- Hələ birini də mən deyim, sənin dinin yevreyləri lənətlənmiş qövüm sayır. Sən mənə hə desən, inanclı bir müsəlman kimi lənətlənmiş bir adamla ömür sürməli olacaqsan, bu bir tərəfə, uşaqlarının lənətlənmiş ya lənətlənməmiş olması fikri sənə
daim əzab verəcək.
Orenin zarafat etdiyini, yoxsa ciddi olduğunu ayırd etməkdə
Sara yenə çətinlik çəkdi, ta o vaxta qədər ki, füsünkar təbəssümü yenidən çöhrəsində peyda oldu.
- Məncə, burda nəsə bir anlaşılmazlıq var. Tanrı bütöv bir
xalqı lənətlənmiş saya bilməz. Amma deyəsən, biz çox dərinliklərə gedib çıxdıq. Təqsir də məndə oldu, - Sara yenə günahkarcasına gülümsədi. - Biz səninlə, sadəcə, yaxşı dostlar kimi qala
bilərik, Ore...
- Sara, sən artıq bilirsən ki, mən ateistəm, bütün dinləri də
ziyanlı sayıram. Amma insanların etiqadına hörmətlə yanaşıram. Onları dəyişməyə cəhd etmirəm. Dostlarım arasında müxtəlif dinlərdən olan çoxlu insanlar var. Onlarla çox rahat dil tapa bilirəm, şübhəm yoxdur ki, səninlə də dil tapa biləcəm... Çöhrəsində kədər, ümid, çarəsizlik bir-birinə qarışmışdı. - Belə
299

anladım ki, indi sən mənə nə hə, nə də yox deyirsən. Yox deməməyin məni sevindirir, deməli, hələ ki, şansım qalır.
Saf uşaq təbəssümü yenidən çöhrəsinə döndü. Bu təbəssümü Saranın çox xoşuna gəlirdi.
Birdən Sara başının hərləndiyini və gözlərinin qaralmağa
başladığını hiss etdi. Özündən gethagetdə gücü “Ore...” deməyə yetdi. Qəfil baş verənlərdən özünü itirmiş Ore “Sara, Sara”
qışqıraraq yerindən sıçradı, özünü oturacaqdan yıxılmaqda
olan qıza güclə yetirdi. Onu qucağına alıb yaxındakı boş divanlardan birinə uzatdı, nəbzini yoxlaya-yoxlaya həyəcanla ora
toplaşan adamlardan tez təcili yardıma zəng etməyi xahiş etdi.
Təcili yardım maşını çox tez gəlib çıxdı. Xəstəni yerindəcə ilkin müayinə edən həkim Oreni kənara çəkib ona nəsə dedi. Ore
razılıq əlaməti olaraq başını yellədi. Saranı tibb xərəyinə qoyub
maşına doğru apardılar.
Bir neçə dəqiqədən sonra yaxınlıqdakı xəstəxanalardan birinin qəbul şöbəsində idilər. Ore anası xəstə olanda burada bir
neçə dəfə olmuşdu, həkimlərin də, xidmətçi personalın da çoxunu tanıyırdı. Onlar Oreni bu qəribə xəstənin yanında görəndə təəccübləndilər. Amma kimsə onu sorğu-suala tutmadı. Saranı palatalardan birinə apardılar. Ore dəhlizdə dayanıb gözləyirdi. Saatına baxdı. 12.50 idi. Saat 3-də Fəridənin ardınca getməli idilər. “Hələ vaxta var, təki Saraya bir şey olmasın”, - deyə
düşündü; həyəcandan hələ də özünə gələ bilmirdi.
Xəstəxanadan gec çıxdılar. Fəridəni klinikadan götürməli olduqları vaxtı ötürmüşdülər.
Ore çox narahat idi. Həkimlərdən eşitdikləri qanını möhkəm
qaraltmışdı. Qızın çox ciddi sağlamlıq problemləri vardı. Təcili
üstünə düşülməsə, həyatı üçün ciddi təhlükəyə çevrilə bilərdi.
Həkimlər belə demişdilər.
Ore həm Saranı çox qorxutmaq istəmirdi, həm də sağlamlıq
durumunun ciddiliyini ona anlatmalıydı; insanların öz səhhətlərinə biganə olmaq kimi mərəzinə yaxşı bələddi.
Yolda həkimlərin dediklərini Saraya incələdi. Xəstəliyi təh300

lükəli ağırlaşma mərhələsinə keçmişdi. Yubatmadan müalicəyə
başlamalıydı. Qızı dilə tutdu ki, qalsınlar: az öncə müayinədən
keçdiyi xəstəxana bu sahədə ən yaxşılardan biri idi; tibb personalını da yaxşı tanıyırdı və orada hər cür diqqət və qayğıyla
əhatə olunacağına arxayın ola bilərdi.
- Bu qədər yolu gəlmisən, Sara. Heç olmasa, bir kurs müalicə
almaq üçün bir müddət burada qalsanız, dünya dağılmaz.
Xərclərə görə də narahat olma. Mən bir dost kimi onları boynuma çəkməyə hazıram və buna da imkanım var.
Sara sakitcə qulaq asırdı. Eşitdikləri onun üçün gözlənilməz
idi. Xəstəlik barədə məlumatlıydı, onun necə təhlükəli olduğunu da bilirdi. Haradan tapmışdı bu zəhrimar onu? Niyə bu vaxta qədər xəbər tutmamışdı? Sinəsindəki ağrılar, quru öskürək,
iştahsızlıq, halsızlıq, başağrısı... və nəhayət, avtobusdakı hadisə. Bütün bunlar həyəcan təbiliydi və təcili hərəkətə keçmək
üçün yetərli olmalıydı axı. Hələ anasının həkimə müraciətlə
bağlı etdiyi və onun da qulaqardına vurduğu təkidli xahişləri...
Başına bir iş gəlsəydi, ailəsinə, həbsdə olan atasına necə ağır
zərbə ola biləcəyi bir tərəfə, çox adama ömrünün axırına qədər
günah hissi yaşadacaqdı. “Məsuliyyətsizlik etmisən, Sara!”
- Nə deyirsən, Sara? - Tez-tez güzgüdən onu müşahidə edən
Orenin səsinə düşüncələrdən ayrıldı.
Cavab verməyə macal tapmamış yenidən fikrə getdi. Üç həftə yetərincə uzun zamandı. Planlarında onun müalicəsi deyilən
bir şey yox idi. Fəridəyə nə deyəcəkdi? Daha üç həftə qalmağa
razı olacaqdımı? Razı olsaydı belə, ikisinin də müalicəsinə vəsaitləri yetəcəkdimi? Orenin onun müalicə xərclərini çəkməsinə
isə razı heç cür ola bilməzdi. Və nəhayət, evdəkilərə bunu necə
izah edəcəkdi? Onlara yalan demək istəmirdi, həqiqəti isə söyləyə bilməzdi.
Klinikaya çatdılar. Ore maşını parklayıb ondan düşmədən
Saraya tərəf çöndü, eyni sualı təkrarladı.
- Nə deyirsən, Sara?
Sara gülümsündü:
301

- Gedək, Ore, Fəridə xanım çoxdan bizi gözləyir. Sən çox
yaxşı dostsan, di gəl, mən belə bir təklifi qəbul edə bilmərəm.
Amma sənə söz verirəm ki, evə dönən kimi müalicəmlə çox
ciddi məşğul olacam.
Cavabdan məyus olan Ore suyu süzülə-süzülə qızın yanınca
düşdü. Klinikanın həyətinə az qalmış Sara ondan kafedə baş
verənlər və xəstəxanaya götürülməsi barədə Fəridəyə heç nə
deməməyi xahiş etdi. Ore ürəksiz razılaşdı...
Klinikanın böyük və yaşıllıqlar içində olan gözəl parkı vardı.
Fəridə parkda xeyli gəzişdi. Çox bəyəndi. Binanın içində olduğu kimi, həyətdə də həm pasiyentlər, həm də onların yanına
gələnlər üçün hər cür şərait yaradılmışdı. Xəstəxana olsa da,
xoş aurası vardı. Parkdakı oturacaqlardan birində əyləşib göyərçinlərə sevə-sevə çörək qırıntıları, tum, ləpə atan uşaqlara
tamaşa etməyə başladı. Kiminin anası, atası, kiminin də babası,
nənəsi yanındaydı. Böyüklər kənarda dayanıb uşaqlara da, onların yemlədiyi göyərçinlərə də sevgi ilə tamaşa edirdilər. Şəmsi xatırladı. Qızı üçün bərk darıxdığını hiss etdi.
Saragili həyətdə görcək yerindən qalxıb onlara tərəf getdi.
Çatar-çatmaz çöhrəsinə küsəyən görkəm verib ağlamsındı:
- Hardasız ay cavanlar, artıq düşünməyə başlamışdım ki,
məni yaddan çıxarmısız. Dərd məni götürmüşdü ki, bu yad
məmləkətdə təkbaşına neyləyəcəm. - Ardınca da gülə-gülə,
pərt olmuş Saranı qucaqladı, çevrilib boynunu eyni pərtliklə
büküb duran Ore ilə mehribancasına salamlaşdı.
- Üzrlü sayın, Fəridə xanım, bir balaca işimiz çıxdı, ona görə
yubandıq, - Sara üzrxahlıq etdi.
- Bizi danlamağa, hətta kötəkləməyə haqqınız var, - Ore ona
dəstək verdi. - Amma gecikdiyimizə görə nə qədər məyusuqsa,
sizi belə xoş əhvalda görməyə bir o qədər şadıq.
- Hə, oğul, deyəsən, işlər pis getmir, - Fəridə gülümsədi. - Simon digər həkimlərlə birgə müayinə kağızlarıma baxıb öz aralarında müzakirə aparanda, mən də kənarda oturub tamaşa
edirdim, onların nə danışdığını başa düşməsəm də, mimikala302

rından nəticələrin pis olmadığını təxmin etdim. Yəqin, əhvalımı
yaxşı edən də elə budu. Həkimlər sizi gözləyirdilər ki, məlumat
versinlər.
İçəri keçdilər. Qəbuldakı növbətçi sanitar həkimin onları
gözlədiyini söylədi. Simon onları görcək ayağa qalxdı, əhvalı
yaxşı idi və onu gələnlərlə bölüşməyə tələsdi.
- Dostlar, sizə yaxşı xəbərim var. Fəridə xanımın müayinələrinin nəticəsi bizim gözlədiyimizdən daha yaxşı alınıb. Bu başdan onu deyim ki, cərrah müdaxiləsinə heç ehtiyac yoxdur.
Onun faydasından çox ziyanı ola bilər. İndiki halda xəstəliyi
müalicə etməklə inkişafının qarşısını alıb sonrakı mərhələyə
adlamaq olar. Burada qalıb, heç olmasa, bir müalicə kursu qəbul etsəydiniz, yaxşı olardı. Amma bu, yetərincə uzun çəkən
prosesdi...
Ore bunları tərcümə etdikcə Fəridə çönüb Saraya yavaşca:
“Qızım, uşaqlar evdə təkdilər, Bəşir də orda. Qoy müalicəni
yazsın, evdə davam etdirərəm”, - dedi. Sara tərəddüd edirdi,
nə hə, nə də yox deyə bilirdi.
Xanımların mimikasından, Orenin də susmağından həkim,
görünür, özü üçün nəticə çıxardı.
- Belə anladım ki, burada uzun müddətə qala bilməyiniz ehtimalı çox azdır. Mən bütün hallarda xəstəyə müalicə yazacağam. Burada olduğunuz müddətdə bəzi prosedurları qəbul edə
bilərsiniz, amma evə dönəndən sonra müalicəni davam etdirmək lazım gələcək. Altı aydan sonra yenidən bura qayıtmalı
olacaqsınız ki, nəticələri gözdən keçirib növbəti addımları
müəyyən edək. - Gülümsəyərək əlavə etdi: - Əgər dediklərimi
etsəniz, optimist ola bilərik...
Otaqdan çıxanda Ore xanımlardan üzr istəyib ayaq saxladı.
Qapı arxadan örtüldü. Sara orada nədən söhbət getdiyini təxmin edirdi.
***
Fəridə ilə bağlı həkimlərin verdiyi xoş xəbərdən ikisinin də
303

kefi kök idi. Şəhəri gəzmək qərarı verdilər. Ore onlara mane olmaq istəmədi, bir neçə görməli yeri məsləhət gördü.
Qonaqlar şəhəri çox bəyəndilər. Xüsusilə, Fəridə gördüklərindən şokdaydı. Müxtəlif millətlərin, irqlərin və dinlərin nümayəndələri burada harmoniyada yaşayırdılar. Hər halda, olduqları yerlərdə gördükləri bu idi. Xeyli gəzdikdən sonra yoruldular, həm də acmışdılar. Şəhər boyunca ən müxtəlif xalqların mətbəxinə aid çoxlu yeməkxanalar vardı. Üstündə iri hərflərlə ”halal” yazılmış türk restoranının yanından keçəndə Fəridə ayaq saxlayıb içəri boylandı. Bu zaman içəridəki ağ köynəkli
və qalstuklu şəxslərdən biri gülərüzlə onları ingiliscə salamlayıb içəri səslədi. Fəridə çönüb Saraya “deyəsən, türk restoranıdı, keçəkmi, qızım?” - deyəndə həmin şəxs gülə-gülə “türküz,
hanım”, - deyib bu dəfə öz ana dilində onları içəri dəvət etdi.
Saragil keçib boş masalardan birində əyləşdilər. Onları içəri
dəvət edən şəxs masaya yaxınlaşdı, Bakıdan gəldiklərini biləndə bir xeyli dilxoşluq etdikdən sonra yemək sifarişini götürüb,
on beş-iyirmi dəqiqəyə hazır olacağını deyib getdi.
İçəri ən müxtəlif dillərdə danışan adamlarla doluydu. Fəridə
onlara maraqla tamaşa edirdi. Üzünü Saraya tutdu.
- Elə bil tamam fərqli dünyaya düşmüşəm, qızım. Bəşir dünyanı çox gəzib, amma hərdən öz-özümə deyirəm ki, kaş bütün
bunları Fərəc və Şəms də görə biləydilər. Xüsusilə, Fərəcin görməsini çox istərdim. Bu, onun üçün çox faydalı olardı.
Bunu deyib köks ötürdü, sonra nə yadına nə düşdüsə çoxmənalı gülümsədi.
- Qızım, sən axı mənə bir sirrini açacağına söz vermişdin.
- Yadımdan çıxmayıb, Fəridə xanım. Hə, demişdim ki, müayinənin nəticələri müsbət olsa, sirrimi sizinlə bölüşəcəm. Tanrı
dualarımızı eşitdi, şükür ki, nəticələr gözlədiyimizdən də yaxşı
oldu. Hicabla bağlı sormuşduz məndən. Yalan deməyəcəm, başımı bağlamağım daha çox hicab qadağasına etirazımla bağlıydı. Bu, həm də dinc yolla həmin qərara etiraz edən günahsız insanlara hökm çıxaran məhkəmələrə, hakimlərə etirazım idi.
304

Onların arasında mənim atam da vardı. Amma mən həm də hicabın insanın iç dünyasına, davranışına, onun ətrafa, ətrafın da
ona münasibətinə təsirini öyrənmək istəyirdim. Dünyəvilik tərəfdarlarının hicablı qadınları məktəblərə, universitetlərə, dövlət işlərinə buraxmamaq barədə çağırışlarının, onları narahat
edən səbəblərin kökündə nə dayandığını bilmək mənim üçün
maraqlıydı. Örtüklənən birisinin ətraf üçün hansı təhlükə yaratdığını öz üzərimdə anlamaq istəyirdim. Hicab taxmağa başladığım vaxtdan xeyli keçib. İndi məni narahat edən həqiqətlərin axtarışında, örtüklə mən özüm üçün, çevrəm üçün fərqli insana çevrildimmi sualını tez-tez özümə verirəm. Bu barədə nə
düşündüyüm, yəqin, sizin üçün də maraqlı olar.
- Hə, qızım, danış, çox maraqlıdı.
- Sualıma birmənalı cavab verməkdə özüm də çətinlik çəkirəm. Amma onu deyim ki, başımı örtməyə başlayandan sonra
getdikcə daha çox adam mənimlə daha ehtiyatla davranmağa,
hətta bəzi dost-tanışlar gen gəzməyə başladılar. Tədricən özümün də ətrafa münasibətimdə dəyişiklikləri hiss etməyə başladım. Bunlar bəzən şüurlu, bəzən də sövq-təbii baş verirdi. Amma az qala hər hərəkətimi ölçüb-biçməyə başlamışdım, bunun
fərqindəydim. Əvvəllər əks cinsdən olan dostlarımla rahatca
deyib-gülə, zarafatlaşa, rəqs edə və hətta qucaqlaşa da bilərdik.
Hicablanandan sonra kiminləsə qucaqlaşmaq bir yana, hətta əllə görüşəndə rahatsız olurdum. İnsanlar da bunu hiss edir və
mənə qarşı daha korrekt olmağa çalışırdılar... - Sara bir anlığa
susdu. Fəridə gözlərini ondan çəkmədən qulaq asırdı; bu baxışlarda təəccüb, kədər, heyranlıq, maraq, hamısı bir-birinə qarışmışdı. - Sara bu baxışlara artıq öyrəşmişdi, əvvəlki kimi sıxılmırdı daha. - Bəlkə də, günah iş tutmuşam, bunu etməli deyildim. Amma əmin olduğum bir şey var, biz hicab taxıb taxmadığımıza, Tanrıya inanıb inanmadığımıza görə bir-birimizi hədəfə almamalıyıq, bir-birimizin hakiminə çevrilməməliyik, bir-birimizə düşmən kəsilməməliyik. Örtüklənəndən ətrafımda örtüksüz nə qədər vicdanlı, ləyaqətli, Tanrını qəlbən sevən və
305

hətta iman sahibi sayıla biləcək qadınların olduğunu daha çox
fərq etdim. Və bir sual məni çox düşündürür: görəsən, doğrudanmı, hicablanmadığına görə sorğu-sual anında onlar Tanrının qəzəbinə gələnlərin cərgəsində olacaqlar?
- Doğruları bilən də, hakim də tək varlıq Allahdı. O, heç bir
bəndəsinə onun adından hökm etmək haqqı verməyib. Bax, başımdakı bu örtük mənim üçün sadəcə geyim deyil, canımın bir
parçasıdı, ruhumun bir hissəsidi. O, başımda olanda özümü elə
rahat, Tanrıya o qədər yaxın hiss edirəm ki. Amma mən də inanıram ki, insanlar Rəbbimiz qarşısında daha çox əməlləri ilə cavab verəcəklər. Sənsə, qızım, heç bir günah işlətməmisən, çünki
niyyətin saf olub, haqsızlığa etiraz etmək, günahsızlara dayaq
durmaq üçün bu yola əl atmısan. Bunlarsa onun sevdiyi
əməllərəndi...
- Çox sağ olun, Fəridə xanım. Yeri gəlmişkən, sizə bir sirr də
açım. Şəmsi icazənizlə sirkə apardığımı xatırlamamış olmazsınız, yəqin. Bilmirəm onda doğru elədim ya yox, amma biz
onunla baş örtüyü mövzusuna da toxunduq.
- Bilirəm, qızım, Şəms danışıb mənə, - Fəridə gülümsündü.
- Səms bu barədə danışıb sizə? Yəqin, ürəyinizdə məni qınayırsız...
- Yox, qızım, qınamıram, yaxşı ki, özün bu söhbəti açdın, əksinə, sənə təşəkkür etmək istəyirəm. Sənin sayəndə mən də həyatımda ilk dəfə Şəmslə danışdım... Hə, hə, bəlkə, sənə qəribə
görünə bilər, amma bu həqiqətdə belədi, Sara. Mən qızımla çox
danışmışam, amma o gün mən həm də ilk dəfəydi ki, onunla
danışırdım. Və bəlli oldu ki, əslində, mən onu yaxşı tanımırmışam. Şəms məni öz mühakimələrinin dərinliyilə həm təəccübləndirdi, həm də heyrətləndirdi. Ümumiyyətlə, biz öz uşaqlarımızla danışmırıq. Onların fikirləri, yaşantıları bizi az maraqlandırır. Biz böyüklərin öz həqiqətləri var, uşaqlarımızın da həqiqətləri olduğunu isə qəbul etmək istəmirik. Eqomuzlamı bağlıdı, düşüncəmizin darlığı, yoxsa bilgisizliklə, bilmirəm. Ola bilsin, gözümüzü açandan belə görmüşük, səbəbi budu. Təsəvvür
306

edə bilməzsən ki, mən necə rahatlandım. Çox şey barədə danışdıq Şəmslə. Müzakirəmizin mövzularından biri də baş örtüyü
idi. Danışdıq və anlaşdıq.
- Nə yaxşı! - Sara sevincini və marağını gizlədə bilmədi. Sirr deyilsə, nə anlaşdız?
- Mən ona dedim ki, hicabla və ya onsuz olmaq onun özəl
haqqıdı. O, bunu istəməsə, biz onun bu qərarına hörmətlə yanaşacıq.
- Bəs o, nə dedi? - Sara az qala sözünü ağzında qoydu.
- Soruşdu ki, birdən başımı açsam, atam, qardaşım buna necə baxar. Dedim ki, onlar da eynilə mənim kimi düşünürlər.
- Siz Şəmsə...
- Yox, qızım, mən Şəmsə yalan deməmişəm. Bəşirlə son görüşümüzdə ona qızımla sənin aranda olan söhbəti danışdım.
Söhbətimiz uzun çəkdi, həm də nə gizlədim, ağır keçdi. Amma
sonda razılığa gəldik ki, bu barədə qərar vermək haqqı yalnız
bir nəfərdə ola bilər, o da, Şəmsin özüdü. Dində hər şey inanca
bağlıdı. O, yoxdusa, hicabın, namazın, orucun, ümumiyyətlə,
ibadətin də bir mənası yoxdu.
- Bəs Fərəc? - Sara yenə səbirsizləndi. - Şəmslə aramızda olan
söhbətdən onun xəbəri var? O, bu cür mövzulara daha həssasdı.
- Narahat olma, qızım, nə mən ona bir söz demişəm, nə də
Şəms. Amma səndən nə gizlədim, ən qəlizi də elə oğlumla oldu. Əvvəlcə bu fikri heç yaxına buraxmaq istəmirdi. Söhbətimiz çox uzun və gərgin keçdi. Hətta az qalmışdı ki, məni analıqdan çıxara, - gülümsündü, - amma hər şey yaxşı qurtardı,
axırda o da razılaşdı ki, bu məsələdə son qərarı Şəmsin özü verməlidi. Hərçənd ki, bacısını başı örtüksüz görmək ona ağır gəlir. Onu da deyim ki, axır vaxtlar oğlum çox dəyişib. Biz onunla
hər gün yazışırıq. Tez-tez də səni soruşur.
Sara rəng verib, rəng aldı: ona elə gəldi ki, masa yoldaşı bilərəkdən son cümləni xüsusi vurğuyla dedi. Fəridə, deyəsən, bunu hiss etdi.
307

- İndi Fərəc çox şeylərə fərqli gözlə baxmağa başlayıb, qızım.
Elə mən də...
- Mənim tələbə yoldaşıma hörmətim daha da artdı. Ona qəşəng bir hədiyyə alam gərək, - Sara pərtliyini gizlətmək üçün
söhbəti zarafata çevirmək istədi, amma əksi alındı, daha da qızardı.
- Çox sağ ol, qızım. Fərəc üçün də, bütün ailəmiz üçün də ən
qiymətli hədiyyə sənin özünsən. Hə, yeri gəlmişkən, Şəms bilirsən mənə nə dedi? - Fəridə söhbəti dəyişməklə Saranı pərt durumdan çıxardı; bunu qəsdən yoxsa düşünmədən etdiyini Sara
ayırd edə bilmədi. - Dedi ki, atam bu qadağaya görə həbsdədi,
o götürülməyənə qədər bu mövzuda danışmaq ona qarşı ədalətsizlik olardı. Mən qızımla qürur duyuram. Onun nə qərar verəcəyindən asılı olmayaraq, hər zaman yanında olacam.
Sara ona yaxınlaşdı, “Siz möhtəşəm qadınsız”, - deyib qucaqladı.
Fəridə qızı qolları arasına aldı.
- Əsl möhtəşəm olan sənsən, qızım! Sən bizim həyatımızı dəyişdin. Hər birimizi dəyişdin. Tanrı səni xoşbəxt eləsin!
***
Ölkədə haylı-küylü həbslər dalğası davam edir, gündəmi
zəbt edən çox saylı məhkəmə prosesləri gedirdi. Məhkəmələr
jurnalistlər, siyasətçilər, ictimai fəallar, dindarlarla yanaşı, cızığından çıxmış məmurları, biznesmenləri də bir-birinin ardınca
içəri göndərirdilər. Məhsuldar işləyən hakimlərin əməyi vəzifə
yüksəlişləri, rəsmi və qeyri-rəsmi təminatlar, yüksək dövlət təltifləri formasında layiqincə qiymətləndirilirdi. Onların arasında
Mehman Səfərliyə hökm çıxarmış iki hakim də var idi.
Günorta Gülayın atası Camal Səmədlinin köməkçisi olmuş
və eyni cinayət işi üzrə onunla birgə tutulan Sidqi Səmədlinin
həbsxanada intihar xəbəri yayıldı. Son dövrlər intiharlar çoxaldığı üçün bu cür xəbərlər adiləşmişdi. Amma bu hadisə böyük
rezonansa səbəb oldu. Hamı xəbəri paylaşır, ondan yazır, on308

dan danışırdı. Bu marağın çox güman iki səbəbi var idi: ölən
həm müharibə iştirakçısı, həm də Camal Səmədlinin doğmaca
əmisi oğlu idi. Sidqinin yaxınları onun ölümünün əsas günahkarı kimi Camalı görürdülər. Mərhumun həyat yoldaşının mətbuata bildirdiyinə görə, Camal pul işini ona tapşırıbmış. Sidqi
hər ayın axırında əmisi oğlunun tabeçiliyində olan müəssisələrin rəhbərlərindən pulları yığıb ona təhvil verirdi. Rüşvət kimi
yığılan pulların bir hissəsi diplomatlara yerləşdirildikdən sonra
Sidqi onları Camalın dediyi ünvanlara çatdırırdı. Pulların digər
hissəsi konvertlərə yığılaraq müavinlərin, idarə və şöbə rəislərinin, bir də digər işçilərdən bəzilərinin əmək haqlarına qeyrirəsmi əlavə kimi ödənilirdi. Sidqinin pulunu isə Camal özü verirdi. Qalan pullar isə onun özünə çatırdı. Bu pullara alınan
çoxsaylı mülklər - şəhərin müxtəlif yerlərində mənzillər, mağazalar, restoranlar, şadlıq evləri, torpaq sahələri Camalın yaxınlarının - anasının, atasının, bacılarının, digər yaxın qohumlarının adına rəsmiləşdirilirdi. Camalın hazırda ailəsi ilə birgə Bakının mərkəzində yaşadığı mənzil də Sidqinin adına rəsmiləşdirilmişdi.
Həyat yoldaşının dediyinə görə, Sidqi son vaxtlar çox əsəbi
imiş: hər xırda şeydən özündən çıxırmış. Korrupsiya ittihamlı
son haylı-küylü həbslərdən sonra lap qorxuya düşüb. Bir neçə
dəfə əmisi oğluna işdən çıxmaq istədiyini desə də, Camal buna
imkan verməyib. Bir dəfə xəstə anasına baş çəkməyə gedəndə
atası ondan işini xəbər alıb. “Bir gün qardaşın oğlunu tutacaqlar, mən də onun badına gedəcəm!” - deyə Sidqi özündən çıxıbmış. O vaxt atası birtəhər onu sakitləşdirə bilib: “Qorxma
oğul, Camalın arxası güclüdür, ona kimsə bata bilməz!”
İntihar hadisəsi Sidqinin həbsinin onuncu günü baş vermişdi. O, ikinəfərlik kamerada qalırdı, kamera yoldaşı telefon danışığına gedəndə özünü qayışla asmışdı.
Hadisənin səhərisi gün Nihad zəng edəndə Gülay özündə
deyildi. Səsi xəstə adamın səsinə oxşayırdı. Dediyinə görə, hadisədən sonra Sidqinin yaxınları tez-tez onlara zəng edib anası309

nı və onu təhqir edirlər. Görüş təklifinə də rədd cavabı verdi.
Həmin danışıqdan sonra qızın telefonu söndürüldü. Üç gündən
sonra özü zəng vurdu, Sidqinin yaxınları tərəfindən təhqirlərin,
hədə-qorxuların davam etdiyini söylədi. Sən demə, mərhumun
həyat yoldaşı Rəhimə üç uşağını yanına alıb onlara gəlib. Qapını anası açıb, Gülay evdə olsa da, qapıya çıxmayıb. Rəhimə səsini başına alıbmış:
“Sənin ərin Sidqini hambal kimi işlədib ona qəpik-quruş verirdi, özü isə milyonların içində üzürdü. Bir az həbsdə yatıb,
yığdıqlarının bir hissəsini verib azadlığa çıxacaq, oğurladıqlarını yeməkdə davam edəcək. Haram xoşu olsun. Sidqi tutulmamışdan qabaq demişdi ki, yaşadığınız bu ev onun adınadı. Deməli, bu mənzil qanunla onun mülküdü və bizim burda yaşamaq haqqımız var. Halallıq olsun deyə, onu həm də bu uşaqların atasının qan pulu kimi qəbul edirəm. Sizinsə yaşamağa evləriniz çoxdu. Sizə mənzili tərk etmək üçün bir həftə vaxt verirəm. Sidqi ərinizlə bağlı çox şeylər bilirdi. Onların hamısını
özüylə aparmayıb. Dediyim vaxtda mənzili tərk etməsəniz, onları hamı biləcək. Ondan sonra Camal Səmədli çətin ki, həbsdən
çıxıb bu mənzili bir də görə”.
Bütün bunlar Gülaya çox pis təsir etmişdi. Heç cür sakitləşə
bilmirdi. Qorxudan bu arada evdən çölə də çıxmadığını, heç
kimlə ünsiyyətə girmədiyini, telefonu sönülü saxladığını dedi.
Ağlaya-ağlaya danışırdı. Ona zəng etməməyi xahiş etdi, nömrəsini dəyişdiyini, ehtiyac olarsa, özünün zəng edəcəyini bildirdi. Həmin danışıqdan sonra əlaqə tamam kəsildi.
Bu arada qəzetlər və saytlar həmin iş üzrə tutulanla bağlı
çoxsaylı ifşaedici materiallar yayırdılar. Bu yazılarda tutulanların əmlakı, oğurladıqları pulların məbləği, ailə üzvlərinin dəbdəbəli həyatı ilə bağlı şokedici məlumatlar olurdu. Gülayın şəhərkənarı villalarında, müxtəlif əyləncə yerlərində, “Porşe”sinin və digər avtomobillərin yanında poza verərək çəkdirdiyi və
vaxtilə sosial şəbəkələrdə yerləşdirdiyi şəkilləri kütləvi paylaşırdılar. Əksər hallarda da paylaşımlar təhqir və söyüşlərlə mü310

şayiət olunurdu.
Sevgilisi ilə əlaqə yaratmaq üçün iki gün davam edən təkidli
cəhdlərdən - çoxsaylı zənglərdən və ismarıclardan sonra, nəhayət, telefonuna qapalı nömrədən qısa cavab gəldi:
“Çox pisəm. Nə görüşəcək, nə də danışacaq haldayam.
Özüm axtaracam səni. Gülay.”
Daha üç gün keçdi. Gülay yenə nə zənglərə, nə də ismarıclara cavab verirdi. Dördüncü gün özündə cəsarət toplayıb evlərinə getdi. Qapını orta yaşlı qadın açdı. Mənzilin sahibləri ilə
bağlı suala acıqla cavab verdi ki, “o adamlar daha burada yaşamırlar, hara getdiklərini bilmirəm və bilmək də istəmirəm”.
Suyu süzülə-süzülə geri döndü. Anası evdə deyildi. Otağına
qalxıb çarpayısına uzandı. Gülayla birgə aldığı “Yuxuların yozumu”nu götürdü. Bu kitabı çoxdan oxumaq istəyirdi. Bacısı
tez-tez gördüyü qəribə yuxuları barədə ona danışandan sonra
kitaba marağı daha da artmışdı. Vərəqləməyə başladı, amma
fikri büsbütün Gülayın yanında idi.
Gözü kitabın sonunda Freydin ayrı-ayrı əsərlərindən seçilmiş aforizmlərə sataşdı. Marağı güc gəldi, fikrini cəmləyib oxumağa başladı.
“Sevgi abır-həya, xəcalət hissindən qurtulmağın ən etibarlı
yoludur.”
“Otuz il araşdırmağıma baxmayaraq, hələ də tapa cavabını
tapa bilmədiyim sual var: Qadın nə istəyir?”
Hətta ən əsəbi vaxtlarında da kitab oxuyanda həmişə zövq
alırdı, sakitləşirdi, qəlbi işıqla dolurdu. Amma indi tamam fərqli hisslər keçirdiyini fərq etdi.
“Kişilər sevişmək, qadınlar isə məhəbbət arzusundadır.”
“Haqlı deyilsən, Freyd, mən onu sevirəm!” - Az qala bağıraraq əsəbi halda telefonu əlinə alıb Gülayı yığdı. Yenə sinirlərinə toxunan cavabı aldı. Daha üç uğursuz cəhddən sonra hirslə
telefonu kənara atdı, acıqlı gözləri yenidən qarşısındakı kitaba
döndü.
“İnsanı xoşbəxt etmək Yaradanın planlarına daxil olmayıb.”
311

“Orta əsrlərdə yaşasaydım, məni yandırardılar, indi isə, sadəcə, kitablarımı yandırırlar.”
Tarıma çəkilmiş əsəbləri daha dözmədi, kitabı qaldırıb var
gücüylə divara çırpdı. Qalxıb döşəmədən götürdü, pilləkənləri
sürətlə enib mətbəxə girdi, bir əlində kibrit, o birində Freyd həyətə çıxdı, kitabı yerə atıb kibritə od vurdu. Şölələrinə baxabaxa nə fikirləşdisə, odu söndürüb evə girdi. Bacısı ilə birgə üçdörd gün öncə bir neçə yerli yazarın kitablarını rəflərdən yığışdırıb zibil-liyə atmaq üçün bir qutuya yığmışdılar. Onları qucağına alıb bayıra çıxdı. Həminki yerə qayıtdı, qucağını yerdəki
tənha kitabın üzərinə boşaldıb yenidən kibriti çəkdi. Kənarda
dayanıb onların necə alışmasına tamaşa etməyə başladı. Alovun şölələri gücləndikcə birdən ayıldı. Həyəcan içində yaxınlıqdakı yabanı götürüb tələsik alovlanan topanı dağıtdı, altdakı
kitabı əlinə alıb tozunu çırpdı. Od ona toxunmamışdı.
“Doğrudan da əlyazmalar yanmırmış!” - Volandı69 xatırladı.
“Şeytana lənət!” - deyib, yerdə qalan kitabları yenidən bir
yerə topalayıb kibritə bu dəfə ürəklə od vurdu. Az keçmiş gur
alov yaltaqları ağuşuna aldı. Acı-acı gülümsündü:
“Səhvin var, İblis, şeytanlar yanır, özü də necə yanır!”
Yenidən otağına qayıtdı, telefonu əlinə alıb hesabını itirdiyi
ismarıclardan daha birini yazdı:
"Gülay, nə baş verir? Bircə cümlə yaz ki, yaxşısan. Səndən
umacağım başqa heç nə yox. Yalnız bircə cümlə. Çox xahiş edirəm."
Qərar tuta bilmədi, qalxıb mətbəxə düşdü. Saat 12.50-ni göstərirdi. Anası adəti üzrə məktub yazıb qoymuşdu:
“Balıq qızartmışam, isit ye. Qatıq soyuducudadır. Yeyib qurtarandan sonra çörəyi yerinə qoy, qurumasın.”
Səhər boğazından yemək keçməmişdi, heç indi də iştahası
yox idi. Aclıqdanmı yoxsa neçə günün stresindəndi, başı bərk
ağrıyırdı. Kofe dəmləyib içdi.
Bu vaxt telefonuna ismarıc gəldi. Gülayın adını görəndə sevincdən ürəyi az qala yerindən çıxacaqdı. Həyəcan içində oxu312

mağa başladı.
“Nihad, bilirəm, səni çox incitmişəm. Amma biləsən ki, belə
bir məqsədim heç vaxt olmayıb. Sən həyatda rastlaşdığım insanların ən yaxşısısan. Sənə çox ehtiyac duyurdum. Amma elə
bu ağır günlərdə həm də onu anladım ki, mənim çevrəmdə sənə yer yox, səninkində mənə. Bu münasibətlərin sonu gec-tez
ayrılıqdı. Mənsə səni itirmək istəmirəm. Köhnə sevgilimə qovuşmaq üçün gedirəm. Çox-çox uzun illər sonra olacağım yerə
gələndə məni axtarmağı unutma. Səni çox sevirəm. Son: 13.40”
Oxuduqlarını anlamaqda çətinlik çəkdi. Bir də oxudu. Sonra
bir də. Həyəcandan əlləri əsirdi. Telefonu əlində güclə tutub
nömrəni tapdı. Titrəyən barmaqları sözünə qulaq asmırdı,
nömrəni çətinliklə yığa bildi. Zəng olunan telefonun ya söndürüldüyü ya da əhatə dairəsindən kənarda olduğu cavabı gəldi.
Yenidən yığdı. Yenidən eyni cavab gəldi. Təlaş içində ardarda
üçüncü, dördüncü, beşincini yığdı. Eyni səs, eyni cavabdı. Məktubu açıb yenidən oxumaq istədi. Gözləri də, beyni də dumanlıydı, hərfləri tuta bilmirdi. Nəzərləri sondakı rəqəmin üzərində
dondu. Key kimi ona baxmağa başladı. İxtiyarsız saatına baxdı,
13.05-i göstərirdi. Döşəməyə oturdu, başını əllərinin arasına aldı. Mühakimə qabiliyyəti tamam itmişdi. Yenidən qalxdı, təlaş
içində var-gəl etməyə başladı. Birdən dayandı. Bədənini soyuq
tər aldı. Qəfil beyninə gələn fikirdən dəhşətə gəldi. Sürətlə qapıya tərəf getdi, nəyisə xatırlayıb, geri döndü, mətbəxə girib panika içində siyirmələri axtarmağa başladı. Bir neçə üzücü dəqiqə keçdi. Axır ki, axtardığını tapdı; siyirmədə nə qədər kağız
pul vardısa ovuclayıb cibinə basdı, evdən qaça-qaça çıxıb maşın
yoluna tərəf götürüldü.
Dəli kimi qaçırdı. Adamlar çönüb təəccüblə arxasınca baxırdılar. Yola yetişən kimi əlini qabağa uzadıb gələn maşınları saxlatmağa çalışdı. Şütüyüb yanından keçirdilər. Özünü onlardan
birinin qabağına atmağı ilə əyləcin tükürpədici səsi və ətrafdakıların çığırtısı bir-birinə qarışdı. Bəxtindən taksi idi. Sürücünün qorxudan rəngi-rufu qaçmışdı.
313

Heç nə soruşmadan qapını açıb arxa oturacaqda əyləşdi, dili
topuq vura-vura qorxudan hələ də özünə gələ bilməyən sürücüyə az qala yalvardı:
- Sür dəniz kənarına, nə qədər pul istəsən verəcəm! Amma
tez sür! Nə qədər bacarırsan, bərk sür!
Nə baş verdiyini anlamayan sürücü təəccüblə qəribə sərnişinə baxmaqda davam edirdi. Elə ağzını açıb nəsə demək istəyirdi ki, Nihad cibindəki bütün pulları çıxarıb, - iki iyirmi, üç
də beş manatlıq idi, - onun ovcuna basaraq dəli kimi bağırdı:
- Al bu pulu, sür! Xahiş edirəm, yalvarıram, heç nə soruşma,
sür!
Motorun bağırtısı ilə maşının yerdən götürülməyi bir oldu.
Saata baxdı. 13.12 idi. İyirmi səkkiz dəqiqə qalırdı.
Yolboyu saatın əqrəblərindən gözünü bir an belə çəkmədi.
Vaxt azaldıqca, həyəcanı daha da artır, sürücünü tez-tez tələsdirirdi. Əqrəb sonuncu dəqiqənin son saniyələrinə doğru irəlilədikcə dünya gözündə qaralmağa başladı. Havası çatmırdı.
Şüşəni axıra qədər endirib başını pəncərədən çıxardı. Dənizin
küləyi sifətini döyəclədi. Bir az özünə gəlsə də, hələ də bütün
bədəni həyəcandan əsirdi.
Sürücü əyləci basanda vahimə içində gözücu saata baxdı.
13.48 idi. Hələ tam dayanmamış maşından atılıb o tərəfə qaçmağa başladı. Uzaqdan topa adamları görüncə ayaqları boşaldı.
Son gücünü topladı.
Polislər ərazini əhatəyə almışdılar. Ortalıqda üzəri boz parçayla örtülmüş bir nəfər uzadılmışdı. Ətrafı su gölməçəsiydi.
Dünya başına fırlandı, yıxılmaqdan özünü güclə saxlayıb
adamları itələyə-itələyə polislərə yaxınlaşdı.
- Mən onun... - Duruxdu. - Mən onun nişanlısıyam, buraxın
keçim, - deyib az qala yalvardı.
Polislər təəccüblə onu süzdülər. Onlardan biri təəccüblə:
- Sən nə bilirsən ki, ordakı kimdi? - soruşdu.
Polisin sözləri onu sanki ayıltdı. “Bəlkə, o deyil!” - Quş kimi
çırpınan ürəyində ümid işartısı közərdi.
314

- Qısa sarısaçlı gənc qız deyil, elədi? - Həyəcandan dili topuq
vurdu.
Polis təəccüblə onu süzdü.
- Sən burda deyildin ki? Adın nədir sənin?
- Yox, indi çatmışam, adım da Nihaddı. Səfərli Nihad. Ümiddən işıldayan gözlərini polisin ağzına dikdi: - Nə olar, deyin o deyil! O deyil, hə?”
Polis əlini astaca çiyninə vurdu.
- Möhkəm olun, cavan oğlan.
- Yox, deyin ki, o deyil! Allah xatirinə, yalvarıram, deyin o
deyil! - Hönkürtüsü ətrafı götürdü.
***
Axşamtərəfi Ore zəng edib Saragili axşam yeməyinə dəvət
etdi. Həm də Fəridənin müalicəsilə bağlı həkimin söylədiyi bəzi şeyləri müzakirə etmək istəyirdi. Sara bu təklifi otaq yoldaşına çatdıranda Fəridə üzrxahlıq etdi.
- Qızım, icazə versəydin, mən evdə qalardım. Qəzalarım yığılıb qalıb. Namazdan qalanda bütün günü özümü çox pis hiss
edirəm. Həm də evlə danışmaq istəyirəm, uşaqlar üçün yaman
darıxmışam. Qərarlara gəldikdə, onsuz da sonda sən deyən olacaq. - Ardınca da gülümsəyib əlavə etdi: - Sənin qərarlarınsa
həmişə ən doğrusu olur.
Sara bu sözləri son vaxtlar tez-tez eşidirdi.
“Qız, belə getsə özündənmüştəbehlik xəstəliyinə tutulacaqsan”. Özü özünə gülümsədi.
“Onda çalışacam tez qayıdım, Fəridə xanım”, - deyib Ore ilə
vaxtı razılaşdırdı.
Yarım saatdan sonra yaxınlıqdakı kafelərdən birində idilər.
Saranın tez qayıdacağı barədə otaq yoldaşına vəd verməsi xəbəri Orenin çox da ürəyincə olmadı.
Yemək sifariş verdilər. Nahar gələnə qədər Ore Saranı daha
bir həftə qalıb tam müayinədən keçmək üçün dilə tuturdu. Sara
ona yük olmalarını heç istəmirdi, amma Ore həm çox təkidliy315

di. Həm də ciddi bir arqumenti də vardı: o, müayinədən keçdiyi dövrdə Fəridə də Simon kimi güclü mütəxəssisin nəzarəti altında müalicə qəbul edə bilərdi. Sara tərəddüd içində, bir şərtlə
razılıq verdi ki, son qərarı Fəridə ilə danışıb birgə verəcəklər.
Orenin kefi kökəlmişdi. Səfərlərində rast gəldiyi maraqlı əhvalatlardan danışırdı. Xoş aurası vardı, Sara onunla özünü çox
rahat hiss edirdi. Heç kimlə olmadığı qədər rahat. Amma özü
də bilmirdi nədən, içində bir sıxıntı vardı.
Ore isə elə hey danışırdı. Birdən dayandı. Gözlərini qıyıb
diqqətlə Saraya baxmağa başladı.
- Nə olub, Ore? Niyə elə baxırsan? - Sara narahat oldu.
- Mən çox danışmıram ki, Sara?
Sara ilk dəfəydi ki, ürəkdən güldü.
Ofisant içkiləri gətirdi. Ore spirtli içkiləri qaytarıb suları saxladı. Sara fikir vermişdi ki, onunla olanda içmirdi.
- Bunu mənə görə edirsənsə, gərək yox, Ore, rahatca içə bilərsən.
- Mən ümumiyyətlə içən deyiləm. Ancaq məclisdən məclisə
içirəm. Onu da çox az miqdarda. Uzaqbaşı bir şüşə şərab, beşaltı bakal pivə içəm ya içməyəm.
Ore elə ciddi danışırdı və Sara da elə ciddi qulaq asırdı ki,
mahiyyət ona çatanda bu dəfəki gülüşü daha davamlı oldu.
Yadına atası ilə qardaşının həyətdəki məzəli söhbəti, anasının kürəyini döyəcləməsi, atasının qarnını tutub torpaqda ağnaması düşdü. Ailəsi üçün çox darıxdığını hiss etdi. Qüssələndi. Qəfildən gözləri önündə qırmızı xoruz peyda oldu. Onun
özündənrazı məmurun başına açdığı oyunu xatırlayanda dodaqları qaçdı.
Ore gah təəccüblə, gah da maraqla ona tamaşa edir, gah qaşlarını çatır, gah da dodağını büzür, gah gülümsəyir, gah da ciddi görkəm alırdı.
“Bu, lap artist imiş ki!” - Sara özünü saxlaya bilmədi:
- Ay sənin məzən olsun, Ore! - deyib gülməyə başladı.
Ore tez əlini cibinə atıb kiçik dəftərçəsini çıxardı, qaşlarını
316

qaldırıb sifətinə də ciddi görkəm verdi:
- Sara, bir də təkrarlaya bilərsən? Nə dedin, myəzən?
Qız yenidən qəşş elədi.
“Çox güldüm, Allah axırını xeyir eləsin!” - Birtəhər özünə
gəlib gözlərinin yaşını silə-silə yenə anasını xatırladı.
“Məni bu kökdə görsəydi, abrımı bükərdi!” - İxtiyarsız ətrafa göz gəzdirdi.
“Belə qorxarsan, ha!” - Ürəyində özünə rişxənd elədi.
Bu vaxt yeməyi gətirib çıxardılar. Ore xoşbəxt görünürdü.
Təzəcə yeməyə başlamışdılar ki, telefonuna ismarıc gəldi. Ekranda anasının adını görcək şoka düşdü.
“Budu ey, yəqin, görüb bizi, indi abrımı bükəcək!” - Sifətinə
xəfif təbəssüm qondu.
“Qızım, Gülay intihar edib. Qardaşın çox pisdir. Ona görə
çox narahatam, qorxuram özünə bir şey edə. Siz nə vaxt qayıdırsız?”.
Sifəti bir anın içində dəyişdi, dodaqları əsməyə başladı.
- Sara, nə oldu sənə? Özünü pis hiss edirsən? - Ore az öncə
deyib-gülən qızın əhvalındakı qəfil çönmədən qorxuya düşdü;
ogünkü hadisənin şoku hələ canından çıxmamışdı.
Sara çətinliklə özünü ələ alıb “narahat olma, yaxşıyam, Ore”,
- deyə bildi. Amma bədəni hələ də həyəcandan əsirdi.
- Yox, sən yaxşı deyilsən, Sara! Mən həkim çağırıram! - Ore
təşviş içində əlini telefona atdı.
- Ehtiyac yoxdu, Ore, bu, səhhətimlə bağlı deyil...
Bir neçə dəqiqə sonra onun xahişilə Ore ertəsi günə iki təyyarə bileti sifariş verirdi. O, telefonla danışdığı arada Sara qardaşına belə bir ismarıc yolladı:
“Çox üzüldüm, qardaş. Amma bilirəm ki, çox güclüsən. Sabah Bakıya dönürük. Bizi aeroportda qarşılayın. Səni çox sevən
bacın Sara.”
On beş dəqiqədən sonra evdəydilər. Sara qayıtma barədə qərarı otaq yoldaşına necə əsaslandıracağını bilmirdi. Yalan söyləmək istəmirdi, həqiqəti isə demək riskli idi: ona stress olmazdı.
317

Fəridə qəfil qərara nə qədər təəccüblənsə də, vətənə dönəcəklərinə ondan qat-qat çox sevindiyi üçün dərinə getmədi.
***
Aeroporta Orenin maşınında getdilər. Nə qədər üz vursalar
da, faydası olmadı. Yolboyu susdular. Hətta Ore belə danışmırdı. Hərdən səssizliyi Saranın öskürəyi pozurdu. “Qızım, sən
bərk soyuqlamısan, evə çatan kimi mütləq həkimə get”, - deyə
Fəridə qayğılı-qayğılı dilləndi. Bir gözü aynada olan Ore yavaşca başını bulayıb narahat-narahat qurcalandı.
Ore onları pasport yoxlamasına qədər ötürdü. Nəhayət, ayrılıq anı gəlib çatdı. Bir-birinin üzünə baxmağa başladılar, necə
ayrılacaqlarını bilmirdilər. İlk addımı Ore atdı. Öncə Fəridəyə
yaxınlaşıb əl uzatdı:
- Sizinlə tanışlığa çox şad oldum, Fəridə xanım. Bəşir bəyin
azadlığı üçün çalışanlar arasında bundan sonra mən də varam.
Bunu bilmənizi istərdim. Etiqad azadlığı təmin olunmayan ölkələrdə insanlar hüzur içində yaşaya bilməzlər. Özü də təkcə o
ölkələrdə yox. Bu, epidemiya kimi keçicidir, gec-tez fəsadını
hamı çəkir. - Uşaq təbəssümü yenidən çöhrəsinə işıq saldı. Ümid edirəm ki, müalicəniz uğurlu keçəcək və növbəti dəfə bura daha çox gəzməyə gələcəksiniz. O vaxta qədər Bəşir bəy də
azadlığa çıxar və ailəlikcə qonağım olarsınız, evimiz böyükdür,
hamıya yer çatar.
Fəridə kövrəldi.
- Mənim bir qızım var idi, bu yaxınlarda ikincini tapdım, oğlum tək idi, bundan sonra iki oldu, - deyib onu qucaqladı.
Ore qəhər içində ondan ayrılıb gözləri dolmuş Saraya yaxınlaşdı. Üz-üzə, göz-gözə durdular.
- Sara... - Ore qəhərini boğmağa çalışdı. - Baş verənlərə çox
məyusam, qardaşına mənim üzüntümü çatdır. Sən də ürəyinə
çox salma, sənə stres heç olmaz. Bir də, mənə söz ver ki, səhhətinlə ciddi məşğul olacaqsan. Sənin həyatınla risk etmək haqqın
318

yoxdur. Gör, nə qədər adamın gözü sənə baxır. Özü də təkcə öz
ölkəndə yox. - Gülümsündü. - Bax ha, tez-tez yazıb səndən hesabat istəyəcəm.
- Ore... - Sara da qəhərinə güc gəlib gülümsədi, - hər şeyə görə sağ ol. Tez-tez yazacam sənə.
Qucaqlaşıb ayrıldılar.
Yolçular bir-birilərinin qoluna girib pasport yoxlanışı kabinəsinə doğru addımladılar. Onlar gözdən itənə qədər Ore yerindən tərpənmədi.
Qırx dəqiqədən sonra artıq uçaqda yerlərini tutmuşdular.
Sara pəncərənin ağzında əyləşmişdi, aeroportun binasına tərəf
baxırdı. Ruhuna qəribə bir kədər hakim kəsilmişdi. Mobilinə ismarıc xəbərdarlığı gəldi, onu çantasından tapıb poçtuna baxdı.
Fərəcdən idi:
“Şad xəbər var, Sara. Bu gün Şəms məktəbə gedib. Dünən
təhsil naziri hicabla bağlı qadağanı ləğv edib. Anamı muştuluqla. Aeroportda sizi gözləyəcəyik.”
Çöhrəsində peyda olan təbəssüm Fəridənin gözündən yayınmadı.
- Nədi qızım, xoş xəbər var?
- Hə, Fəridə xanım, təbrik edirəm, hicab qadağasını götürüblər, Şəms də bu gün məktəbə gedib.
Ana-bala kimi qucaqlaşdılar.
- Çox sağ ol, qızım. Sənin də, atanın da yaxşılığını heç zaman
unutmaram, - kövrəldi, - Allah hər ikisinin qapısını açsın.
Təyyarənin kapitanı hava gəmisinin bir neçə dəqiqədən sonra göyə qalxacağını elan edib sərnişinlərdən telefonları və elektron cihazları söndürməyi, oturacaqları uçuşa hazır vəziyyətə
gətirməyi və kəmərləri bağlamağı xahiş etdi. Sara nə fikirləşdisə, yenidən telefonu açdı, Orenin nömrəsini arayıb tapdı.
Əvvəlcə ingilis dilində yazmağa başladı, amma yazdıqlarını
pozub doğma dilində yazdı:
“Hər şeyə görə təşəkkürlər, Ore. Tezliklə görüşmək ümidi
ilə. Sənin Saran.”
319

Yenə də düşündüsə, “sənin” sözünü silib, “göndər” komandasını basdı.
Pəncərədən yenidən o tərəfə baxdı. Bir an ona elə gəldi ki,
binanın uçuş zolağına baxan iri pəncərənin qarşısında dayanıb
təyyarəyə əl edən Oreni gördü. O da ixtiyarsız öz pəncərəsindən ona əl elədi.
- Xanım qız, zəhmət olmasa, telefonu söndürün, pəncərənin
də pərdəsini bağlayın.
Başının üstündə dayanan xoşsifət stüardessanın səsinə çevrilib üzr istədi.
Bir neçə dəqiqədən sonra havaya qalxdılar.
- Çox yaxşı insandı, - Fəridə sanki onun fikirlərini oxudu, nə dili dilimizdəndi, nə də dini dinimizdən, amma adamla öz
doğması kimi davranırdı.
Saat yarımdan sonra təyyarə Bakının səmasına daxil oldu.
Komandirin gümrah səsi eşidildi:
“Təhlükəsizlik kəmərlərini bağlayın, şaquli vəziyyət alın,
təyyarəmiz yerə eniş edir.”
Ayağını yerə qoyanda sərin meh sifətindən keçdi, baş örtüyünün düyünlərini yumşaltdı, başını yuxarı qaldırıb, gözlərini
yumub təmiz havanı ciyərlərinə çəkdi. Birdən qulaqlarına xoruz banı səsi gəldi. Ətrafına baxdı, gözünə bir şey dəymədi. Bu
arada ikinci, az keçmiş üçüncü, dördüncü səs gəldi. Fərqli səslər idi.
Gözü yaxınlıqdakı üzərində “Georgia Air” yazılmış təyyarənin yük baqajından boşaldılan qəfəslərdə fərqli rənglərdə və ölçülərdə xoruzlara sataşdı. Əvvəl təəccübləndi, sonra sifətinə təbəssüm qondu: gedənlər vətənə dönürdülər.
Çıxışa yaxınlaşanda uzaqdan onlara əl edən Fərəci və Şəmsi
gördü. Balacanın qara və uzun saçları çiyinlərinə tökülmüşdü.
Arxalarında anasıyla qardaşı dayanmışdı. Onları görcək sevinclə əllərini yelləməyə başladılar.
Ürəyi atlandı, ixtiyarsız addımlarını yeyinlətdi. Bir neçə addımdan sonra dayandı, geri çöndü. Fəridə gülümsəyərək əlilə
320

“get” işarəsi verdi. Eyni təbəssümlə başı ilə razılıq edib yenidən
çevrildi, örtüyünü çıxarıb ayaqlarına güc verdi.

321

Kitabdakı bəzi sözlərin izahı
Mixail Bulqakov (rus. Михаил Афанасьевич Булгаков; 18911940), rus yazıçısı (dramaturq, teatr rejissoru, aktyor). “Master və
Marqarita” romanını 1928-ci ildən yazmağa başlayıb və ömrünün sonuna qədər üzərində işləyib. İlk dəfə 1966-cı ildə dərc edilmiş roman
tamamlanmamış əsərlərdən sayılır. Digər məşhur əsərlərindən: “Ağ
qvardiya” (1924), “Cənab de Molyerin həyatı” (1933), “Teatrvari roman” (1936-1937) romanları, “İblisnamə” (1923), “İt ürəyi” (1925) povestləri və s.
1

Adolf Hitler (1889-1945), nasional sosializm (nasizm) ideyasının
yaradıcısı, Nasional Sosialist Alman Fəhlə Partiyasının (NSDAP) sədri, 1933-1945-ci illərdə III Reyxin reyxs-kansleri və prezidenti (fürer).
Adı tarixdə 100 ən çox öyrənilmiş şəxsiyyətlər siyahısına daxil edilib.
2

Makedoniyalı İsgəndər, III İsgəndər, İsgəndər Zülqərneyn və ya
Böyük İsgəndər (yun. Ἀλέξανδρος ὁ Μέγας, Aléxandros ho Mégas
(b. e.ə. 356-323), Qədim Yunanıstanın Makedoniya çarlığının hökmdarı. 16 yaşına qədər filosof Aristoteldən dərs alıb. Atası Makedoniyalı II
Filipdən ölümündən sonra iyirmi 20 yaşında taxta çıxıb, 30 yaşına qədər qədim dünyanın ən böyük imperiyalarından birini (Yunanıstandan Misirə və Şimal-qərbi Hindistana qədər) yaradıb. Adı tarixdə 100
ən çox öyrənilmiş şəxsiyyətlər siyahısına daxil edilib.
3

Kral Lir ingilis dramaturqu, şair və aktyor Uilyam Şekspirin (ing.
William Shakespeare, 1564-1616) 1605-1606-cı illərdə qələmə aldığı
“Kral Lir” (1608) pyesinin qəhrəmanıdır. 11-ci əsrdə Britaniyada
hökmranlıq etmiş əfsanəvi kral Lir və onun üç qızı ilə bağlı faciə janrında yazılmış əsərdir.
4

“Bizim Cəbiş müəllim” filmi Azərbaycanlı yazıçı, kinodramaturq,
rejissor Maqsud İbrahimbəyovun (1935-2016) "Müharibənin 1001-ci
gecəsi" ssenarisi əsasında 1969-cu ildə ekranlaşdırılıb. Makedonla
Tanya həmin filmin personajlarıdır.
5

Elif (Əlif) Şəfəq (türk. Elif Şafak, 1971, Strasburq), Fransada anadan olmuş türk əsilli yazar. “Eşq” (2009), “Ata və bic” (2006), “İsgəndər” (2011) romanları ilə daha çox tanınıb. 2009-cu ildə çap edilən
"Eşq" romanı türk ədəbiyyatı tarixində ən qısa müddətdə ən çox satılan kitab kimi tarixə düşüb.
6

322

7

Sovet İttifaqı Kommunist Partiyası (qısaca Sov.İKP), Sovet İttifaqının bütün tarixi boyu yeganə, hakim siyasi partiyası. Fəaliyyəti ilk
qurucularından olan Leninin adı ilə bağlı olub. Partiya Rusiya imperiyasında 19-cu əsrin axırında bir neçə sosial-demokrat ("Fəhlə sinfinin
azadlığı uğrunda mübarizə ittifaqı", "Fəhlə qəzeti", "Bund") və marksist dərnəkləri əsasında yaranıb. Rusiya Sosial-Demokrat Fəhlə Partiyasının (RSDFP) birinci qurultayı 1898-cu ildə Minskdə keçirilib. Amma partiya faktiki olaraq 1903-cü ildə, RSDFP-nin ikinci qurultayında yaranıb, 1912-ci ildə isə partiya bolşevik və menşeviklər fraksiyasına parçalanıb və RSDF(b)P adını götürüb. 1918-ci ildə o RK(b)P, 1925cü ildə ÜİK(b)P, 1952-ci ildə Sov.İKP adını qəbul edib. 1991-ci ilin dekabrında SSRİ-nin süqutu ilə əlaqədar olaraq Sov.İKP də fəaliyyətini
dayandırıb.
Karl Henrix Marks (alm. Karl Heinrich Marx; 1818-1883), alman
filosofu (siyasətçi, ictimai xadim, yazıçı, şair), marksizm nəzəriyyəsinin banisi. Dostu və əqidə yoldaşı Fridrix Engelslə (1820-1895) birgə
məşhur "Kommunist Partiyasının Manifesti" əsərini (1848) yazıb.
Həmçinin siyasi iqtisadiyyat üzrə klassik elmi əsər olan "Kapital.
Siyasi iqtisadiyyatın tənqidi" əsərinin (1867) müəllifidir. Adı tarixdə
100 ən çox öyrənilmiş şəxsiyyətlər siyahısına daxil edilib.
9
Quran (Qurani Kərim, Qurani Şərif) (ərəbcə: ‫ نآ ُرقْلَأ‬əl-quran) —
8

İslam dininin müqəddəs və ən əsas kitabıdır. Mənası oxumaq, qiraət
etmək deməkdir. İslam dininə görə, Quran Allah tərəfindən Cəbrail adlı mələyi vasitəsilə 23 il ərzində (610-632-ci illər) Məhəmməd
Peyğəmbərə nazil edilib. 114 surəsi və 6236 ayəsi var.
Ceyms Fenimor Kuper (ing. James Fenimore Cooper; 1789-1851),
Amerika romançısı və satiriki, macəra ədəbiyyatı klassiki. Məşhur
əsərlərindən: “Pionerlər” (1823), "Sonuncu mogikan" (1826), “Casus”
(1838), “Ləpirçi” (1840) romanları və s.
10

Viktor Hüqo (fran. Victor Marie Hugo; 1802-1885), fransız yazıçısı (şair, publisist və drammaturq). “Səfillər” roman-epopeyasını
(1862) 1852-1862-ci illərdə qələmə alıb. Digər məşhur əsərləri: “Paris
Notr-Dam kilsəsi”(1831), “Gülən insan” (1869), “93-cü il” (1874) romanları, "Edam məhkumunun son günü" (1832) povesti, “Kral əylənir” (1832) dramı və s. Adı tarixdə 100 ən çox öyrənilmiş şəxsiyyətlərin siyahısına daxil edilib.
11

323

Şövkət Ələkbərova (1922-1993), Azərbaycan xalq mahnıları, muğamlar, bəstəkar mahnılarının mahir ifaçılarından biri.
12

Lüdviq van Bethoven (alm. Ludwig van Beethoven; 1770-1827),
alman bəstəkarı və pianoçusu, dünya musiqi tarixinin ən görkəmli simalarından biridir. Bethoven bütün yaradıcılığı boyu 9 simfoniya, fortepiano ilə orkestr üçün beş konsert, skripka üçün konsert, bir opera,
bir balet, fortepiano üçün 32 sonata, habelə çoxlu sayda uvertüra, oratoriya, fantaziya, mahnı və s. əsərlər yaradıb. Tanınmış əsərləri: 3-cü,
5-ci, 9-cu simfoniyaları, “Ay işığı”, “Appassionata”, “Potetik” sonataları və s. Adı tarixdə 100 ən çox öyrənilmiş şəxsiyyətlər siyahısına daxil edilib.
13

Tanınmış əsərlərin gerilik rəmzi olan bəzi personajlarının adlarından bugünkü ədəbiyyatda, jurnalistikada, danışıqda ümumiləşdirici obrazlar kimi istifadə olunur. Bunlardan ən çox yayılanı “Tükəzban” Mirzə Ələkbər Sabirin (1862-1911) “Daş qəlbli insanları neylərdin, ilahi” adlı şerindən, “Fatmanisə” “Ögey ana” filmindən (1958),
“Məmmədhəsən” və “Novruzəli” isə Cəlil Məmmədquluzadənin
(1869-1932) uyğun olaraq “Danabaş kəndinin əhvalatları” (1894) povestindən və “Poçt qutusu” (1903) hekayəsindən gəlmədir.
14

“Ay işığı” (14 saylı) sonatasını Bethoven 1800-1801-ci ildə yazıb.
Əsər ilk dəfə 1802-ci ildə dərc edilib.
15

Lev Tolstoy (rus. Лев Никола́евич Толсто́й; 1828-1910), Rusiya
yazıçısı və mütəfəkkiri. “Anna Karenina” romanını 1873-1877-ci illərdə yazıb, ilk dəfə 1878-ci ildə dərc edilib. Digər məşhur əsərləri:
“Hərb və sülh” (1865-1869), “Dirilmə” (1899) romanları, “İvan İliçin
ölümü” (1886), “Kazaklar”, “Hacı Murad” (1912) povestləri, “Canlı
meyit” pyesi və s. Adı tarixdə 100 ən çox öyrənilmiş şəxsiyyətlər siyahısına daxil edilib.
16

Xan Şuşinski (əsl adı İsfəndiyar Cavanşirov; 1901-1979), Azərbaycan muğam sənətinin, Qarabağ xanəndəlik məktəbinin görkəmli nümayəndələrindən biri.
17

Bülbül (əsl adı Murtuza Məmmədov; 1897-1961), Azərbaycan
opera müğənnisi, mahir təsnif ifaçısı, musiqi folkloru tədqiqatçısı.
18

Mikelancelo Buonarroti (it. Michelangelo di Lodovico di Leonardo di Buonarroti Simoni; 1475-1564), italyan heykəltaraşı, rəssam memar, renessans mədəniyyətinin ən görkəmli simalarından biri. Adı ta19

324

rixdə 100 ən çox öyrənilmiş şəxsiyyətlər siyahısına daxil edilib. 15011504-cü illərdə yaradılmış David (it. II David) heykəli ağ mərmərdən
hazırlanıb və 5.17 metr hündürlüyündə çılpaq kişinin təsviridir. İntibah dövrünün şah əsərlərindən biri sayılır. Heykəlin orijinalı hazırda
Florensiyadakı Təsviri Sənətlər Akademiyasında yerləşdirilib.
Fyodor Plevako (rus. Федор Никифорович Плевако; 1842-1908),
inqilaba qədərki Rusiyanın ən məşhur vəkillərindən biri.
20

“Möhtəşəm yüz il” 1520-1538-ci illərdə Osmanlının onuncu sultanı olmuş Sultan Süleyman Qanuninin (1494-1566) həyatından bəhs
edən türk tarixi teleserialıdır. Film Türkiyənin orta əsr tarixini, mədəniyyətini, adət-ənənələrini, o cümlədən saray həyatını əks etdirir.
21

22 Şahzadə Mustafa (1515-1553) Sultan Süleyman Qanuninin üçüncü hərəmi Mahidevran-sultanın övladlarından biri olub. 1553-cü ildə
farslara qarşı müharibə (1514-1555) zamanı sui-qəsd ittihamı ilə atası
tərəfindən edam olunub.

"Qanun naminə" filmi 1968-ci ildə Azərbaycan sovet yazıçısı Süleyman Rəhimovun (1900-1983) "Mehman" povestinin motivləri əsasında lentə alınıb. Əsərdəki hadisələr 1930-cu illərdə Azərbaycan rayonlarının birində cərəyan edir.
23

Bakı kommunası 25 aprel 2018-ci ildən 31 iyul 2018-ci ilə qədər
Bakıda bolşevik dövlət qurumu olub. Tarixdə 26 Bakı Komissarı kimi
tanınan və 1918-ci ilin sentyabr ayında edam olunan şəxslərdən bəziləri Bakı Kommunasının Xalq Komissarları Sovetinin üzvləri olublar.
24

Lenin (əsl adı Vladimir İlyiç Ulyanov; 1870-1924), Rusiya inqilabçısı, Rusiya Kommunist Partiyasının yaradıcısı, 1917-ci il rus bolşevik
inqilabının əsas təşkilatçısı və rəhbəri, Rusiya Xalq Komissarlar
Sovetinin (hökumətinin) ilk sədri, dünyada ilk sosialist dövlətinin qurucusu. Əsas işləri arasında «Rusiyada kapitalizmin inkişafı» (1899),
«Nə etməli?» (1902), «Materializm və empiriokritisizm» (1909), «İmperializm kapitalizmin yüksək mərhələsi kimi» (1916), «Dövlət və
inqilab» (1917) və s. əsərləri tanınır. Adı tarixdə 100 ən çox öyrənilmiş
şəxsiyyətlərin siyahısına daxil edilib.
25

Stalin (əsl adı: İosif Vissarionoviç Cuqaşvili; 1879-1953), milliyyətcə gürcü olan rus inqilabçısı, 1922-1953-cü illərdə SSRİ-yə rəhbərlik
etmiş şəxs. Adı tarixdə 100 ən çox öyrənilmiş şəxsiyyətlərin siyahısına
daxil edilib.
26

325

“Qətl zamanı” (ing. “A Time to Kill”) filmi Amerika yazıçısı Con
Qrişemin (ing. John Grisham; 1955) eyni adlı romanı əsasında 1996-cı
ildə ekranlaşdırılıb.
27

Qırmızılar – 19-cu əsrdə və 20-ci əsrin əvvəllərində sosialistlərin
və və onlara yaxın hərəkatların (leyboristlər, sosia-demokratlar,
kommunistlər) adı; proletariatın inqilabi mübarisəsinin simvolu
olaraq istifadə etdiyi qırmızı bayrağın rəngindən götürülüb. 19171923-cü illərdə Rusiyada vətəndaş müharibəsində qanundankənar
elan edilmiş – zadəganlar, kazaklar, mülkədarlar, din xadimləri,
sənayeçilər, alimlər və s. təbəqələrə qarşı bolşeviklərin yeritdiyi
siyasət qırmızı terror adını alıb (Rusiya Xalq Deputatları Sovetinin 5
sentyabr 1918-ci ildə “Qırmızı terror haqqında” Dekreti ilə
qanuniləşdirilib).
28

29

30 fut təxminən 10 metrdir.

Sokrat, Sokrates (yun. Σωκράτης, b. e. ə. 469-399), qədim yunan
filosofu, klassik yunan fəlsəfəsinin birinci nümayəndəsi, Platonun
müəllimi. Adı tarixdə 100 ən çox öyrənilmiş şəxsiyyətlərin siyahısına
daxil edilib.
30

Platon (yun. Πλάτων; b. e. ə. 428/427-348/347), qədim yunan filosofu. Sokratın öyrəncisi, Aristotelin müəllimi. Adı tarixdə 100 ən çox
öyrənilmiş şəxsiyyətlər siyahısına daxil edilib.
31

Aristotel (yun. Ἀριστοτέλης; b. e. ə. 384-322), qədim yunan filosofu. Platonun öyrəncisi. Adı tarixdə 100 ən çox öyrənilmiş şəxsiyyətlərin siyahısına daxil edilib.
32

Fyodor Dostoyevski (rus. Федор Михайлович Достоевский;
1821-1881), rus yazıçısı (mütəfəkkir, filosof, publisist), dünya
romançılığının ən görkəmli nümayəndələrindən biri. Dünya
ədəbiyyatına ən çox təsir edən və ən çox oxunan yazıçılardan sayılır.
Məşhur əsərləri: “Cinayət və cəza” (1866), “Alçaldılmış və təhqir
olunmuşlar” (1861), “İdiot” (1868), “Karamazov qardaşları” (1880) romanları və s. Adı tarixdə 100 ən çox öyrənilmiş şəxsiyyətlərin siyahısına daxil edilib.
33

Publiliy Sir (Publiy Sir; lat. Publilius və ya Publius Syrus; b. e. ə.
1-ci əsr), Sezar və Avqust dövrünün Roma şairi.
34

Frederik Bastiat (fr. Claude Frédéric Bastiat; 1801-1850), fransız
klassik liberal yazar, siyasi iqtisadçı, Fransa Məclisinin üzvü.
35

326

Məhəmməd Peyğəmbər (ər. :‫ ;ع بد هللا ب ن محمد‬570/571-632), İslam
dininin banisi, müsəlmanlar üçün Allahın elçisi (Rəsulullah) və sonuncu peyğəmbər.
36

Femida (Temuda, Temis, yun. Θέμις, Θέμιδος, lat. Themis) qədim yunan mifologiyasına görə, ədalət ilahəsidir. Gözləri bağlı, bir
əlində qılınc, o birində tərəzi tutan qadın kimi təsvir edilir.
37

Qabriel Markes (tam adı: Qabriel Xose de la Konkordiya "Qabo"
Qarsiya Markes; isp. Gabriel José de la Concordia «Gabo» García
Márque; 1927-2014), Kolumbiya yazıçısı, 1982-ci ildə ədəbiyyat üzrə
Nobel mükafatı laureatı. Məşhur əsərləri: “Yüz ilin tənhalığı” (1967),
“Patriarxın payızı” (1975), “Gözlənilən bir qətlin tarixçəsi” (1981),
“Taun xəstəliyi zamanı sevgi” (1985) romanları, “Polkovnikə məktub
yoxdur” (1957) povesti və s.
38

Con Maksvell Kutzee (ing. John Maxwell Coetzee; 1940), Cənubi
Afrikadan olan ingilis yazıçısı (tənqidçi, dilçi), 2003-cü ildə ədəbiyyat
üzrə Nobel mükafatı laureatı, iki dəfə Buker mükafatı almış ilk yazıçı
(1983, 1999). Məşhur əsərləri: “Barbarları gözləyərkən” (1980), "Maykl
K.-nın həyatı və zəmanəsi" (1983), "Peterburqlu ustad" (1984), “Rüsvayçılıq” (1999) romanları və s.
39

Milan Kundera (çex. Milan Kundera; 1929), çex mənşəli fransız
yazıçısı. “Gülməli əhvalat” (1963-1968) novellalar toplusu, “Zarafat”
(1965), “Burada olmayan həyat” (1973), “Gülüş və yaddaş kitabı”
(1978), “Varlığın dözülməz yüngüllüyü” (1984), “Ölməzlik” (1990),
“Arxayınlıq” (1994) romanları onu dünya ədəbiyyatının ünlü simaları
sırasına çıxarıb.
40

Nizami Gəncəvi (fars ‫ ;نظامی گنجوی‬tam adı: Əbu Məhəmməd İlyas ibn
Yusif; təxminən 1141-1209), Azərbaycan şairi və mütəfəkkiri; orta
əsrlər Şərqinin ən böyük şairlərindən biri. "Xosrov və Şirin", "Leyli və
Məcnun" və "İsgəndərnamə" kimi əsərləri dünyaca məşhurdur. Şairin
850 illik yubileyi şərəfinə 1991-ci il UNESCO tərəfindən "Nizami
ili" elan edilib.
41

Mövlana Cəlaləddin Rumi (fars. ‫محمد ابن محمد ابن حسین حسینی خطیبی‬
‫ ;بکری بلخی‬Mevlānā Celāl-ed-Dīn Muhammed Rumi; 1207-1273,
Bəlx, Əfqanıstan) görkəmli fars şairi, alim, ilahiyyatçı və sufi.
Mövlanə və ya Rumi kimi tanınıb. Əsərlərini əsasən frsca yazıb,
amma nadir hallarda türk, ərəb və rumcaya da müraciət edib.
42

327

Əlişir Nəvai (tam adı: Nizamüddin Ali Şir Nevai; özbəkcə: Alisher
Navoiy; 1441-1501, Herat), 15-ci əsr görkəmli özbək şairi. Nəvainin
yaşama dönəmində onun anadan olduğu Herat Teymurlu
Dövlətinin hökmranlığı altında idi və Herat bu dövlətin ən önəmli
mədəni və intellektual mərkəzlərindən biri idi. Ən məşhur əsərləri:
"Mühakəmət-ül Lüğəteyn", "Məcalisün-Nəfais", beş məsnəvidən
ibarət olan "Xəmsə" və bütün şerlərini topladığı "Divan"lardır.
43

44 Məhəmməd Füzuli ibn Süleyman (əsl adı: Məhəmməd ibn
Süleyman, 1494-1556, Kərbala və ya Bağdad), orta əsr azərbaycan
şairi, mütəfəkkir və filosof. Azərbaycan və türk ədəbiyyatı tarixində
divan janrının ən məşhur və görkəmli nümayəndələrindən biri kimi
tanınır. Əsərlərini türk, ərəb və fars dillərində yazıb.
1 Or xan Pam u k ( tür k. Fer i t Or ha n Pam u k; 1952) , tür k yazar ı, 2006 -cı il ə dəbi yyat üzr ə N obel m ü kafa tı la uer atı. Məşh ur əsər lər i: “Qar a kitab ” (1990 ), “Mənim a dım qır m ızı” (1998), “Qar ” (2002 ), “Məsum iy yət m uze yi” ( 2008) r om an lar ı və s.

Corc Oruel (ing. George Orwell; əsl adı Eric Arthur Blair; 19031950), İngiltərə yazıçısı. “1984” (1949) romanı Oldos Hakslinin (18941963) “Heyrətamiz yeni dünya” (1932), Yevgeni Zamyatinin (18841937) “Biz” (1920), Rey Bredberinin (1920-2012) “Farengeyt 451”
(1953) kimi əsərləri ilə yanaşı antiutopiya janrında və totalitarizm
mövzusunda ən nəhəng ədəbiyyat nümunələrindən sayılır. Digər
məşhur əsərləri: “Paris və Londonda qara qəpiksiz” (Down and Out in
Paris and London) (1933), “Birma günləri” (1934), “Keşişin qızı” (1935),
“Yaşasın Fikus!” (1936), “Heyvanstan” (1945) və s.
45

Orxan Pamuk (türk. Ferit Orhan Pamuk; 1952), türk yazarı, 2006cı il ədəbiyyat üzrə Nobel mükafatı laueratı. Digər məşhur əsərləri:
“Qara kitab” (1990), “Mənim adım qırmızı” (1998), “Qar” (2002), “Məsumiyyət muzeyi” (2008) romanları və s.
46

Frans Kafka (alm. Franz Kafka; 1883-1924), milliyyətcə yevrey
olan alman yazıçı. Tamamlanmamış “Məhkəmə” (1914-1915-ci illərdə
yazılıb, 1925-ci ildə dərc edilib) və “Qəsr” (1926-cı ildə nəşr edilib) romanları və “Çevrilmə” novellası (1915) daha məşhur əsərləri sayılır.
47

“Sanqam” (1964), Bollivudun ən məşhur filmlərindən biri. Rejissoru və baş rollardan birinin ifaçısı Raç Kapurdur.
48

Raç Kapur (ing. Raj Kapoor; 1924-1988), məşhur hind kinorejissoru, ssenarist, prodüser, aktyor. Rejissoru və əsas rollardan birinin ifaçısı olduğu "Avara" (1951), "Ayaqqabı təmizləyənlər" (1954), "Cənab
420" (1955), “Mənim adım Kloundur” (1970), “Bobbi” (1973) kimi
49

328

məşhur filmlərində kasta bərabərsizliyi, sosial ədalətsizlik, cinayətkarlıq kimi mövzulara toxunulur.
50

Azərbaycan xalq mahnısı.

“Fillər mənim dostumdur” filmi 1971-ci ildə lentə alınıb, sovet kinoprokatında xarici filmlər arasında baxış sayına görə 84-cü yerdə
olub. Baş rolda məşhur hind aktyoru (prodüser və siyasətçi) Raceş
Khan (1942-2012) çəkilib.
51

Kriştian Ronaldo (Cristiano Ronaldo dos Santos Aveiro; 1985),
ispan klubu “Real-Madrid”in və 2016-cı ildə dünya çempionu olmuş
Portuqaliya yığmasının heyətində heyətində çıxış edən məşhur
portuqal futbolçusu.
52

Lionel Messi (isp. Lionel Andrés Messi; 1987), ispan klubu
“Barselona”nın və Argentina millisinin üzvü olan məşhur argentinalı
futbolçu.
53

54

Azərbaycan xalq mahnısı.

Çırtıq (çırtma) vurmaq (çalmaq) - barmaqlardan birinin (adətən
orta barmağın) ucunu baş barmağa dayayaraq zərblə vurmadır.
55

Ernesto Çe Gevara (isp. Ernesto Che Guevara; 1928-1967) Argentinalı marksist-inqilabçı və siyasətçidir. Fidel Kastroilə birlikdə Kuba
və beynəlxalq inqilab hərəkatının rəhbərlərindən olub. Adındakı "Çe"
ifadəsi Kuba partizanları tərəfindən verilib; argentinalılar üçün xarakterik müraciət forması olub, "ey", "dost" və s. mənalarda işlənir. Adı
tarixdə 100 ən çox öyrənilmiş şəxsiyyətlərin siyahısına daxil edilib.
56

Leonardo Da Vinçi (it. Leonardo di ser Piero da Vinci; 1452-1519),
İtaliyalı rəssam, heykəltaraş, memar, alim və mühəndis, Mona Liza
("Cakonda"; it. La Gioconda, şəklin tam adı - "Xanım Liza Cakondanın
portreti", it. Ritratto di Monna Lisa del Giocondo) əsərini 1503-1519-cü
illərdə ərsəyə gətirib. 1797-ci ildən Parisdəki Luvr muzeyinin daimi
sərgisində saxlanır. Adı tarixdə 100 ən çox öyrənilmiş şəxsiyyətlərin
siyahısına daxil edilib.
57

Eduard Mane (fr. Édouard Manet; 1832-1883), fransız rəssamı,
impressionizm cərəyanının yaradıcılarından biri, “Olimpiya” (fr.
Olympia) əsərini rəssam 1863-cü ildə tamamlayıb. Yarıuzanılı halda
lüt qadının təsvir olunduğu əsər 1865-ci ildə Paris salonunda nümayiş
etdirilən zaman incəsənət tarixində ən böyük qalmaqala səbəb olub.
1986-cı ildən Parisdəki Orse muzeyinin sərgisində nümayiş edilir.
58

329

Stefan Sveyq (alm. Stefan Zweig, 1881-1942), alman romançı,
bioqrafiya yazarı, araşdırmaçı və publisist. Birinci dünya müharibəsinə etiraz edərək və Avropanın içində olan böhrana dözməyərək 1942ci ildə arvadı ilə birlikdə intihar edib. Tanınmış əsərləri: “Mariya Stüart” (1935), “Jozef Fuşe: siyasi xadimin portreti”, “Bəşəriyyətin ulduzlu saatları”, “Dünənin dünyası”, “Rotterdamlı Erazmın zəfər təntənəsi və faciəsi” (1934), “Yad qadının məktubu” (1922), “Amok” (1922),
“Şahmat əhvalatı” (1942) və s.
59

Xorxe Luis Borxes (isp. Jorge Luis Borges; 1899-1986), argentinalı
yazıçı, şair və publisist. Məşhur əsərləri yuxular, labirintlər, kitabxanalar, güzgülər, heyvanlar, uydurulmuş yazıçılar, din və Allah haqqında mövzuların yer aldığı qısa hekayələrdən ibarət “Uydurmalar”
(“Ficciones”; 1934), “Şərəfsizliyin ümumi tarixi” (1935), "Alef" (1949),
“Qum kitabı” və digər kitabların müəllifidir.
60

Erix Mariya Remark (alm. Erich Maria Remarque, Erich Paul Remark; 1898-1970), 20-ci əsrin görkəmli alman yazıçısı, alman ədəbiyyatının klassiki. Remark daha çox 1929-cu ildə yazdığı “Qərb cəbhəsində yenilik yoxdur” (1929), “Üç yoldaş” (1936), “Zəfər tağı” (1945),
“Lissabonda gecə” (1962) romanları ilə məşhurlaşıb.
61

Ziqmund Freyd (alm. Sigmund Freud, tam: Sigismund Schlomo
Freud; 1856-1939), milliyyətcə yəhudi olan Avstriya psixoanalitiki,
psixoloqu və nevroloqisti. “Yuxuların yozumu” onun ilk böyük monoqrafik əsəridir. 1900-cu ildə ilk dəfə nəşr ediləndə bu əsərin alıcısı
tapılmırdı. Hazırda isə o, 20-ci əsrin ən məşhur bestsellerlərindən biri
sayılır. Digər əsərləri: “Gündəlik həyatın psixopatologiyası” (1904),
“Psixoanaliz haqqında mühazirələr” (1910), “Totem və tabu” (1913),
“Qrup halında psixoterapiya və Eqonun analizi” (1921), “Mən və O”
(1923), “Musa və təkallahlılıq” (1938) və s. Tarixdə 100 ən çox öyrənilmiş şəxsiyyətlərdən sayılır.



ÖN SÖZ
BİR SEVGİ ROMANI
Mirəsgər Muradlının “Ölümdən sonrakı şizofreniya» romanı ədəbiyyata – söz dünyasına ilkin addımlarını atan bir
gəncin sənətdə ilk sözüdür. Mən bu əsəri ilk növbədə, ona görə
qiymətləndirirəm ki, burada nə qədər təcrübəsizlik gözə dəysə
də, təsvir olunan hadisələrin yalan olmadığına, bir gəncin başına
gələn uğursuzluqların, bədbəxtliklərin reallığına inandım. Mən
Mirəsgərin bu əsərində insan və tale paralelini izlədim. Qaçılmaz
taleyi ilə üzləşən o gənc – Raul həyatda xoşbəxt olmaq istəyir.
Lakin xoşbəxtlik, Raulun gələcək haqqında xoş xəyalları həyatın
amansız dalğaları içərisində qərq olur, sevdiyi qızın və dostunun
xəyanəti ona tuşlanan ən ağır zərbəyə çevrilir, sonra isə sevdiyi
başqa bir qız ağır xəstəlikdən sonra ona dərd gətirir. Və Raulun
özü də bütün bu bədbəxtliklərdən sonra psixoloji sarsıntılar
içərisində yaşayır.
Mən romanın məzmununu nəql etmək fikrində deyiləm.
Əgər nəql etsəm, elə indicə xatırlatdığım bir neçə cümlə kifayət
edər. Ancaq romanı məzmununa, baş verən hadisələrin yığcam
təfsilatına görə deyil, orada təsvir olunan obrazların keçirdiyi
psixoloji vəziyyətlərə, həyatının gedişinə mane olan səbəblərin
nədən yarandığına görə təhlil etmək lazımdır.
Romanın qəhrəmanının, yəni bütün hadisələrin əsas iştirakçısı olan Raul adlı bir gəncin taleyini izləsək, əvvəlcə onun xoşbəxt
günlərinin, sonra isə acınacaqlı taleyinin şahidi olarıq. Doğrudan
da, romanın yarıdan çox hissəsini oxuyandan sonra az qala da-

rıxmağa başladım, bir gəncin sevgi əhvalatını bütün təfərrüatı ilə
nəql etməyə dəyərmi? Və səhifələri çevirə-çevirə düşünürdüm ki,
roman xoşbəxt bir finalla başa çatacaq, yəni Raul və Nərgiz bütün gözləmələrə rəğmən evlənəcəklər. Axı, romanda hadisələrin
ziddiyyətini, obrazların qarşıdurmasını müəyyən edən konflikt
olmalıdır. Amma darıxmağa dəyməzmiş, bundan sonra Raulun
həyatı böhran, tənəzzül mərhələsinə daxil olur. Konfliktlər başlanır.
Raul orta məktəbin yuxarı sinfində oxuyur və illər boyu
uşaq qəlbində müqəddəs bir hiss kimi qoruyub saxladığı sevgini
Nərgiz adlı qıza bəyan edir. Bu heç də təəccüblü deyil. Əsl sevgi
elə məktəb illərindən başlanır. Əksəriyyəti də baş tutmur. Amma
Raul-Nərgiz münasibətləri hər ikisinin ürəyincədir. Yeganə
maneə Nərgizin anası Aynişan müəllimə ola bilərdi. Çünki
Nərgiz onun bircə övladıdır və qızıyla bağlı bütün məsuliyyət
onun üzərindədir. Amma Nərgizin intihara cəhd etməsi ananı yumşaldır və hadisələr iki gəncin qarşılıqlı münasibətlərinin
bütün maneələri aradan qaldırdığı nöqtəyə gəlib çatır. Buracan
Raulun xarakteri, həyata, insanlara özünəməxsus münasibəti ilə
tanış oluruq.
O, başdan-ayağa romantika ilə nəfəs alır, xəyallarla, gələcəyə
bəslənən xoş arzularla nəfəs alır. Fransız yazarı Jül Renarın bir
sözü yada düşür: «Romantika qəlbin Ay işığıdır». Doğrudan da,
sevgililər arasında heç bir öpüş, qucaqlaşma səhnəsinə təsadüf
etmirik. Raul yalnız sevməyə, sevgilisinin səsini eşitməyə,
nəfəsini hiss etməyə can atır. Günlər keçir, aylar ötüşür, illər
tamam olur. Raul ali məktəbə daxil olur. Onun təkcə Nərgizlə
deyil, yaxın dostları Anar və Lamiyə ilə münasibətləri də təmiz
hisslər üzərində qurulub. «Kristal» sözü burada lap yerinə düşür
– insan da bu qədər təmiz, saf olarmı, – deyə düşünürsən.
Raulun institut illəri – tələbəlik həyatı xəsis cizgilərlə təsvir
olunur. Amma romanda sevgi xətti aparıcıdır və cavan müəllif də
bu xəttin axarını qətiyyən zəiflətmir. Raul-Nərgiz xətti – süjetin

6

bu istiqaməti romanın romantik pafosunu təşkil edir. Yaşadığımız
bu mürəkkəb əsrdə, leyliliyin, məcnunluğun, əsl sevginin az qala
yoxa çıxdığı bir zamanda sevinirsən ki, həyatda belə saf, bulaq
suyu, dağ havası kimi təmiz, riyasız-boyasız sevgilər də varmış…
Amma sən demə, Raul-Nərgiz sevdası uğursuzluğa, qız
xəyanəti ucbatından süquta gətirib çıxaracaqmış. Həyatda –
xüsusilə sevgi münasibətlərində ən dəhşətli hadisə xəyanətlə
bağlıdır. İki insanın qarşılıqlı münasibətlərini bir andaca məhv
edən xəyanət baş verdikdə (ya qız, ya oğlan tərəfdən – dəxli
yoxdur), mütləq bir faciə ilə üzləşirik. Burada intihar da ola bilər,
dərin psixoloji sarsıntı da.
Raul hərbi xidmətə gedir, Vətən qarşısında borcunu şərəflə
ödəyir, hətta müharibədə – ön cəbhədə – döyüşlərdə iştirak edir.
Müəllifi bu yerdə alqışlayırıq ki, o, Azərbaycan gənclərinin
müqəddəs bir borcunu xatırladır. Romanda Raulun hərbi xidməti
haqqında yetərincə məlumatımız olur. Amma bundan sonra
Raulun həyatında ciddi mənada ağır, qara günlər başlanır.
Əlbəttə, bu romanın müəllifi şəxsən mən olsaydım, Raulun
əsgərlikdən sonrakı həyatını bir qədər başqa cür təsvir edərdim.
Axı, Raul müharibədə iştirak edib, zənnimcə, müharibə insana
dözüm, sərt xarakter bəxş edir və o, həyatda hər növ çətinlikləri
dəf etməyə qadir görünür. Amma müəllif təsvir etdiyi qəhrəmanın
daxili dünyasına yaxşı bələd olduğundan onu malik olduğu hissiyyat, duyğu və düşüncələr aləmindən ayırmır, çünki Raulun
düşüncəsinə görə (bəlkə elə müəllifin də) «Sevgi, dadı ağıza şirin gələn bir zəhər kimidir. İnsanı uzun bir müddət yavaş-yavaş
öldürür. Əgər həqiqətən də sevgi belə bir şeydirsə, niyə insanlar daima gerçək sevginin axtarışında olurlar? Məncə, sevmək,
üzməyi bilmədiyin halda yenə də dənizə atılmaqdır. Sevmək,
əlinin yanacağını bilə-bilə, atəşə toxunmaqdır».
Müəllif də öz qəhrəmanını sevgi əzabı deyilən bu fırtınalardan
keçirir. Nərgiz ona xəyanət edir, Raulun ən yaxın dostu Sahibə
uyur, indiyə qədər Raulla olan münasibətlərinə «nağıldır» deyir.

7

Əlbəttə, müəllif gərək Nərgizin bu xəyanətə necə gəlib çıxdığını oxucuya çatdıraydı. Amma görünür, buna ehtiyac yox imiş.
Xəyanətin yolu buymuş ki, qəlbin istəyini tamam başqa bir axara
yönəldəsən. Və təbii ki, hər bir xəyanət də cəzasız qalmır. Sahib
də, Nərgiz də bu xəyanətə görə öz cəzasını alırlar.
Amma Raulun ürəyi sevgi hissləri ilə doludur. Və budur, ikinci sevgi gəlir. Banu sevgisi. Və məlum olur ki, Banu da onu sevir.
Amma… o da məlum olur ki, Banu ağır xəstədir, ömrünün sona
çatmağına az qalıb. Və ağır əməliyyatdan sonra dünyasını dəyişir.
Beləliklə, romanın birinci, ikinci hissələrində xoşbəxt görünən
bir insan – romantik Raul ən ağır məhrumiyyətlərə düçar olur.
Onun öz həyatını xilas etməyinə çarə varmı? Raul şizofreniyaya
düçar olur, bu, elə bir xəstəlikdir ki, insan özü-özüylə mübarizə
aparmağı bacarmır. Müəllif öz qəhrəmanını dərin psixoloji hallar, Banu ilə xəyali söhbətlər içərisində oxucudan ayırır.
Bəs axırı necə olacaq? Yəqin ki, romanda təsvir olunmayan,
amma ümid edəcəyimiz hadisələr gözləyəcəyik. Təbii ki, romandan sonra. Raul öz xarakterində həyata inamını bərpa edəcək,
yenə sevəcək, seviləcək və bədbəxtliklərin seriyası qırılacaq.
Mirəsgər Muradlının romanını onun ilk ədəbi sınağı hesab edirəm. Ümid edirəm ki, onun gələcək əsərlərində müasir
gəncliyin həyatı, işi, mübarizəsi, müstəqillik dövrünün yaşantıları təsvir olunacaq. Ona uğurlar arzulayıram!
Vaqif YUSİFLİ,
filologiya elmləri doktoru.

8

I
Başlanğıc

A

G

sfalt yolda, səkinin qırağı ilə addımlayırdı o. Payızın
saxta günəş işıqları, asfaltın üzərində, o məğrur yerişi ilə diqqətləri üzərinə çəkən o qızın kölgəsini əks etdirirdi. Qəhvəyi rəngli, ayaqlarına qədər uzanan dəri paltosunu
geyinməmiş, sadəcə çiyinlərinə atmışdı. Maşınlar yanından sürətlə, santimetrlik məsafədən keçir, mən onun yerinə
uzaqdan qorxur, o isə reaksiya belə vermirdi. Yanından
sürətlə keçən maşınların yaratdığı külək, qara rəngli, uzun
və parıltılı saçlarını havalandırırdı. Elə hey, başı dik, qərarlı
addımlarla yoluna davam edirdi o. Kimsən axı sən? Ürəkmi
yemisən, ay qız? Yoxsa tam tərsinə ürək yanğısımı çəkirsən,
ondandımı bu cəsarət?
Bir dikdaban geyinmişdi ki, görməliydiniz onu. Bir qadına bu qədərmi yaraşar, axı, bir dikdaban? Əslində, boyu heç
də qısa deyildi. Niyə geyinmişdi onu, anlam verə bilmədim.
Qısaboy qadınların əksəriyyətində, boy kompleksi olduğun9

dan, dikdaban geyinməyə daha çox üstünlük verərlər. Bunu
anlayıram, hətta, normal qəbul edirəm. Amma, həyatım
boyunca, uca boyu olan qadınların dikdaban geyinməsini
anlaya bilməmişəm. Bəlkə də aranızda bunu anlayanlar var,
amma, nə yalan deyim, mən anlaya bilmirəm. Tanıdığım
bütün qadınlar, onu ayaqlarından çıxardıqları an ayaqlarının ağrımasından və əzilməsindən gileylənib hər zaman.
Amma, buna baxmayaraq, onu geyinməkdən əsla imtina
etmirlər.
Bir qadının geyindiyi dikdaban ancaq bu qədər xoş gələ
bilərdi insana. Hər “tak” səsində elə bil, ayaqlarının altında ümidlərini puç etmiş, xəyallarını əlindən almış insanları əzirdi qəddarcasına. Sanki arxasında milyonlarca param-parça olmuş arzularını qoyub gəlirdi bu qız. Getdikcə
daha da yaxınlaşır mənə doğru. Artıq, daha dəqiq görə
bilirəm üzünü. Bir gözləri var ki, anlatmağa ömür yetməz.
Dəniz mavisi rəngində gözləri, özündə çox şeyi əks etdirir. Gözlərindəki dərin hüznü, məğrurluğu və bir balaca göz
yaşarmasını anlamamaq mümkün deyil. Gördüyüm andan
bəri nə etdiyimi, hara getdiyimi unutmuş, yerimdəcə donub
qalmışam. Onun addımlarının istiqamətində dayanmışam
həm də.
Mənə çatdığında, üzümə belə baxmadan, istiqamətini
bir az dəyişərək yanımdan keçib, addımlamağa davam
edir. Getdikcə uzaqlaşır məndən. O uzaqlaşdıqca, mən hər
addımında daha çox heyran oluram ona. Yanımdan keçib
gedişini, yerimdəcə dayanıb izləyirəm. Beynim arxasınca
get, deyir, amma ayaqlarım, sanki yerə mıxlanıb. Və budur,
artıq gözdən itdi.
10

Bir daha heç kimi sevməyəcəyim barədə, özümə söz
verməyimə rəğmən, ilk baxışdan aşiq oldum bu qıza. İşin
gülünc tərəfi isə, mən, “ilk baxışdan aşiq olmaq” sözünə
əsla inanmayan biri idim. Hətta, o sözü işlədən insanları
içimdə məsxərəyə qoyar, onlara hər zaman gülərdim. Bəlkə
də aranızda mənim kimiləri çox var. İndi mən nə edəcəm?
Hardan tapacam o qızı? Bir daha görə biləcəmmi onu?
Təxminən, beş-on dəqiqə idi ki, olduğum yerdə dayanmışdım. Havada günəş olsa da, payızın dondurucu küləyi
üzümü kəsmiş, əllərimi dondurmuşdu. Bir anda, üşümə hissi ilə irkilərək, özümə gəlirəm. Uşaqlıq dostum olan Anarın
evinə gedirdim mən. Soyuqdan buz bağlamış əllərimi
gödəkcəmin ciblərinə qoyub, yoluma davam edirəm. Anarın
evinə gedərkən, yol boyu o qızla bir daha qarşılaşma ehtimalımı düşünürəm...
***
“Salam, qardaşım, xoş gəlmisən”.
“Salam, Anar. Zəhmət olmasa, isti bir qəhvə hazırlaya
bilərsən? İliklərimə qədər donmuşam”, deyib içəri keçirəm.
Qonaq otağına keçib, soyuqdan və yorğunluqdan keyləşmiş
olan bədənimi yemək stolunun yanındakı divana atıram.
Anar mətbəxdən səslənir: “Yenə başına nə bəla açmısan,
Raul?”
Cavab vermirəm. Bir az sonra, əlində iki köhnə qəhvə
fincanı ilə yanıma gəlir. Fincanları stolun üstünə qoyur.
Divana uzatdığım ayaqlarımı sanki, bir döşəkcəni götürürmüş kimi qaldırıb bir az qırağa çəkərək yanımda oturur. “O
qızı tapmalıyam. Necə olur-olsun tapmalıyam!”
11

Anar gülərək: “Axşam olmadan sərxoş olmusan artıq?
Nə qız? Qalx ayağa, qəhvəni iç”.
“O qız! Bayaq şəhərdə qarşılaşdıq. Yanımdan elə keçib getdi ki, elə bil, mənim də bir parçamı özü ilə söküb
apardı”.
“Kimdir ki o? Harda yaşadığını bilmirsən?”
“Ünvanını bilsəydim, indi orda olardım da, sənin bu xarabanda yox!”
İkimiz də susduq. Anar, mənim hər çətinə düşdüyümdə,
hər canım sıxıldığında, ilk yanına qaçdığım adam olub hər
zaman. Məktəb illərində ikən, mənə görə çox başı ağrıyıb.
Mən o vaxtlar bir az davakar biri olduğumdan, o da mənə
görə çox davalara qoşulub. Çox döyüb, çox döyülmüşük bir
yerdə. Bir il bundan əvvələ qədər, eyni məhəllədə qalırdıq
həm də onunla. Anar magistr təhsili almaq üçün Macarıstana
getdikdən sonra ailəsi də köçüb getmişdi bizim qəsəbədən.
Anar, bu dünyada məni həqiqətən də anlayan tək-tük adamlardan biridir. Məhz buna görə də, dərdim olduğunda ilk,
onun yanına qaçmışam hər zaman. İnsanın dərdi olanda, ya
yanında sevdiyi qadının çiyinləri olacaq, başını o çiyindəki
çuxurlara göməcəksən, ya da Anar kimi bir dostu olacaq.
Amma, dost deyirəm ha sizə. İşi düşəndən-düşənə yada salan yox, altınızdakı dəmir parçası maşına, cibinizdəki pula
görə yox, sizi, sırf siz olduğunuza görə sevən dost. Əslində
adamın belə bir dostu olduğunda, müəyyən bir yerə qədər,
sevgiliyə də gərək duymur. Onsuz da indiki zamanda insanların bir çoxu əsl sevginin, sevməyin nə demək olduğunu
belə bilmir, vallah. Sırf sevişmək üçün sevgili olunan bu
zamanda yalnızlığınızla qürur duyun, məncə.
12

***
Sağollaşıb çıxıram evdən, qaldığım evdən bir az aralıda dənizin sahilinə gedirəm. Dənizin hər zaman insanı
sakitləşdirə biləcəyini düşünənlərdənəm mən də. Bu sahildə
çox xatirələrim var mənim. Demək olar ki, bütün şeirlərimi
bu sahildə ikən yazmışam.
Sahildəki qayaların birinə oturub, cibimdəki “Winston”
siqaretindən bir dal yandırıb dodaqlarımın arasına qoyuram. Sahilə vuran ləpələr, sakitləşdirmək yerinə bu dəfə
çox narahat edir məni. Dənizin mavi suları o qızın gözlərini
xatırladır mənə. Ah, o gözlər! O gözlərin içinə baxaraq paketin içindəki 20 siqareti də ard-arda çəkə bilərəm.
Gözləri indiyə qədər gördüyüm ən gözəl mənzərələrə
meydan oxuyar o qızın. Uşaqlıqdan bəri insanların xarici görünüşünə çox da önəm verən tiplərdən olmamışam,
amma gözlərinə hər zaman fikir vermişəm. Gözlərə qarşı incə bir həssaslığım var. İnsanları gözlərindən oxumağı, yaxşı bacardığımı düşünürəm. Bəlkə də səbəbi bundan
qaynaqlanır. Düzdü, illərlə gözünün içinə baxıb, heç tanıya
bilmədiklərim də oldu bəzən. Bir onu bilirəm ki, o qızın
gözləri indiyə qədər gördüyüm ən mükəmməl gözlər idi.
Onu sadəcə iki dəqiqə otuz yeddi saniyə görmüşdüm. Kaş
ki, bir daha görə biləydim, deyə düşünmədən edə bilmirəm.
Çox şey istəmirəm, sadəcə iki dəqiqə otuz yeddi saniyə
daha…
***
“Salam, Fariz dayı. Zəhmət olmasa, bir paçka winston ver”.
“Salam Raul. Sən hələ də tərgitmədin bu zəhrimarı?
Bildiyim qədəri ilə, əsgərlikdə ikən başlamısan bu zəhəri
13

çəkməyə. Tərgit, Raul, gec olmadan tərgit getsin. Mənim
arvadım da, üstümdən siqaret iyi gəldiyini görəndə hər dəfə
deyinərdi. Hə, bu arada bilmirəm qulağına çatıb, yoxsa yox,
dünən boşandıq biz”.
Ürəyimdə, ay Fariz dayı, bundan mənə nə, deyir, amma
yalandan keçişdirmək üçün “Hər şeyin xeyirlisi... Sağlıq olsun”, deyirəm. Siqaretin pulunu ödəyib, dükandan çıxıram.
Fariz dayı əslində yaxşı adamdır, sadəcə məndən fərqli olaraq, uzun-uzun danışmağı çox sevir. Yoldaşından boşanıb,
heyf. İnsan birini sevə, nə çətinliklərin öhdəsindən gələrək
ailə qura, illərlə bərabər yaşaya və sonda isə ayrıla. Onları
ayıran şey, əgər ölüm deyilsə, bu çox hüznlüdür, əslində.
Kişi üçün hər nə qədər ağır olsa da, qadın üçün on misli,
yüz misli ağırdır hətta. Kişi boşandıqdan sonra, əgər baxmalı, böyütməli olduğu uşağı yoxdursa, rahatdır, əslində. Tək
problemi evdə qadının gördüyü işləri artıq, o görməlidir.
Bəs qadın? O isə, – bundan sonra nə olacaq? El-aləm
nə deyəcək mənə? İnsanlar mənim haqqımda nələr danışacaq? – deyə düşünər. Yaşadığımız bu ölkədə, bizim
mentalitetimizdə qadın-kişi bərabərliyindən söhbət belə
edilə bilməz. Çünki, elə bir şey yoxdur. Məhəllədə kişilərin
Fariz dayı haqqında deyəcəkləri tək şey “Fariz kişi boşanıb-e, xəbəriniz var?” – olar. Bəs yoldaşı haqqında? Onun
haqqında nələr deyərlər məhəllədə? Hələ də içlərində bir
nəfər qeybətcili varsa, gerisini siz düşünün. İki günə qalmaz, bu ölkədə fahişə damğası vurarlar o qadına. Əgər qadın da bir az dilsiz-ağızsızdırsa, elə bir vəziyyət yaradarlar
ki, bir sabah açıldığında, o qadın bütün bunlardan bezmiş
və intihar etmiş olar artıq.
14

Bəs o insanlar? Yenə də susmazlar. Bu dəfə də ölünün
arxasınca, “kim bilir nə pozğunluq edib ki, axırda çarəsiz
qalıb öldürüb özünü. Yaxşı oldu elə ona!” – deyərlər. Siz,
siz olun – əsla bir mövzunun əslini bilmədən, ağızdan-ağıza
dolanan bir sözə nə inanıb etimad edin, nə də bir başqasının
eşitməyinə vəsilə olun...
***
Bir siqaret daha alışdı barmaqlarımın arasında. İri addımlarla evimə doğru gedirəm. Bilirsiz, əslində hər kəsin
siqareti fərqli yanar. Əslində, atəşlə yandırmaq istədiyi
siqaret deyildir insanın. Acılarını yandırmaq istəyər insan.
Bütün dərdlərini yandırmaq, kül etmək istəyər. Siqaretin
külünü hər vurub atdığında, sanki acısı azalırmış kimi
hiss edər. Siqaretinin dumanını sevər kimi, dumanındakı xəyalları sevər, özünü öldürsə belə, gerçəkləşməyəcək
olan xəyallarını. Kimisi də sadəcə vərdiş etmişdir, o iki
barmağı arasında tüstüləyən bir şeyin olmasına. O iki barmağının arasında boşluq hiss etdiyində canı sıxılar. Siqaret
çəkməklə, içki içməklə dərdlər bitmir deyənləri eşidirəm
aranızda. Düzdü dostum, heç nə bitmir. Sadəcə bir növ
anesteziyadır...
Evə çatar-çatmaz ilk işim duş almaq, isti suyun altında
anlamsızcasına dəqiqələrcə durmaq oldu. İsti suyun damlaları bədənimə təmas etdikcə, az əvvəl küçədə donmuş
olan bədən hüceyrələrimin canlandığını, beynimdəki ölmüş
neyronların yenidən dirildiyini hiss edirəm. Sanki su, mənə
yeni bir həyat bəxş edir. Duşdan çıxıb, hamam xalatımı
geyinirəm. Evimdəki o iki nəfərlik olmasına baxmayaraq,
hər zaman tək yatdığım yatağıma uzanıram. Mobil telefo15

numda “Sarı gəlin” mahnısını qoşub, telefonu yatağımın
başındakı Sovet dönəmindən qalma çəkməcənin üzərinə
qoyuram. Bir söz var, “Elə bil içimdə kəpənəklər uçuşur”
deyə. Hə! Bax, tam da o hissi yaşayıram.
Hər zamankı kimi üzü üstə yatağa uzanıb gözlərimi
yumduğumda, bu dəfə onun gözləri açılır xəyallarımda.
Onu təkrar görə bilməyi çox istəyir, bir yandan da belə bir
şeyə ehtimal belə verə bilmirəm. Bu Bakı yenidən qarşılaşdırarmı bizi? Məncə yox. Bu şəhər çox insafsızdır. “Ey
Bakı! Səndən böyük Allah var” deyirəm öz-özümə. Bir
yandan da özümə əsəbiləşirəm. Axmaq Raul! Niyə arxasınca getmədin o qızın? Ən azından bir rədd edilmiş olsaydın,
indi belə olmazdın. Həqiqətən, rədd edilmiş olsaydın, vaz
keçərmiydin ondan? Yox, Raul, yox, özünü aldatma. Vaz
keçməzdin...
***
Oyandığımda saatın əqrəbi 18:45-i göstərirdi. Lakin, payız ayları olduğundan hava artıq qaranlıq idi. Küləkli hava
ağacın budaqlarını evin eyvanına çırpırdı. Aynanın qarşısında durmuş, öz-özümə danışıram. Əgər bir daha o qızla bu şəhərdə qarşılaşsam, ona deyəcəklərimi düşünürəm.
Eynilə məktəbli uşağın ayna qarşısında şeir əzbərləyib, özözünə danışdığı vəziyyətdəyəm. Sonra bir anda aynadakı
əksimə baxıb: “Ah Raul, Axmaq Raul! Biz tərgitməmişdik
bəs aşiq olmaq, inanmaq, güvənmək kimi şeyləri? Yenə
canın çox yanacaq...” deyirəm. Divanın üstünə səliqəsizcə
tulladığım paltarlarımı tələsik geyinib, evdən çıxıram.
Pilləkənləri iki-iki düşürəm. Binadan çıxar-çıxmaz, bir
siqaret qoyuram dodağıma. Mən macal tapıb yandırmadan,
16

sol tərəfimdən bir əl, alışqanı yandırıb mənə uzadır. Kim
olduğuna fikir vermədən, siqaretimi yandırıb, ilk tüstünü
ciyərlərimdə hiss edirəm. Xəfif xırıltılı səsiylə gülərək:
“Hansı cəhənnəmdəsən, Raul? Əsgərlikdən gəldiyindən
bəri üzünü görən cənnətlikdi”.
Səsin sahibi Elçin idi. Eyni məktəbdə oxumuşuq onunla. Məktəb illərindən bəri, heç sevməzdim bu adamı. Bəlkə
də özlüyündə yaxşı bir adamdı, amma, mənə heç səmimi
gəlmir onun hərəkətləri.
“Başım qarışıqdı bu aralar. Bir az problemlərim var. Ona
görə qəsəbədə çox vaxt keçirə bilmirəm”.
“Hara gedirsən indi? Vaxtın varsa oturardıq, bir çay
içərdik heç deyilsə. Həm sənə deyəcəklərim var”.
“Başqa vaxt, Elçin. Tələsirəm. Deyəcəklərin vacibdir?”
“Mənə görə yox, amma, sənə görə bəlkə də vacibdir.
Nərgiz haqqındadır deyəcəklərim”.
“Elə isə, boş ver. Ölülərin arxasınca danışılmaz. Mən
tələsirəm”.
“Yaxşı, hələlik, görüşərik başqa vaxt. Yenə də bilmiş ol,
Nərgizə elçi gəliblər. Söz kəsilib bu gün”.
“Hələlik” – deyib, sürətli addımlarla uzaqlaşıram
məhəllədən. Hətta, bu qəsəbədən uzaqlaşmaq istəyirəm. Bu
qəsəbədə heç xoş xatirələrim yoxdur mənim...

17

II
Keçmişdən indiyə doğru...

G

N

ərgiz mənim ilk sevdamdır. Sevgiyə tövbə etmə­
yimin, insanlara güvənməməyimin səbəbidir o.
Ona olan sevgim düz birinci sinifdən başlayırdı. Bilirəm,
indi hər birinizin ağlına uşaqlıq eşqiniz gəldi, amma, bizimkisi bir az fərqli idi. Anası, Aynişan müəllimə, bizim
oxuduğumuz məktəbdə ibtidai sinif müəlliməsi idi. Birinci
sinifdə ikən, bütün uşaqlar qorxardı ondan. Nə yalan deyim,
elə mən özüm də həmçinin. Mən Nərgizi ilk gördüyümdə,
hələ birinci sinfə başlamamışdı belə. O vaxtlar, anası Aynişan müəllimənin yanında, məktəbə gəlib-gedərdi
sadəcə. Onuncu sinfi bitirənə qədər, nə mən ona yaxınlaşıb
sevgimdən bir kəlmə söz dedim, nə də o məni tanıdı bu illər
ərzində.
On birinci sinfin əvvəlləri idi. Günlərdən yeddi noyabr. Bütün cəsarətimi toplayaraq, sinif otaqlarının önünə
getdim. Onu gördüyümdə qarşısına çıxaraq, ona olan bü18

tün hisslərimi ən başından bəri danışdım. Ondan, mənə
bir şans verməsini istədim. Nərgiz, ona qarşı olan, on illik sevgimdən təsirlənmiş olmalı idi ki, bir şans verərək
məni tanımaq istədi o da. On illik xəyallarım nəhayət ki
gerçəkləşirdi. Hər şey yuxu kimi gəlirdi mənə. Axı necə ola
bilərdi bu? Əgər, hər şey bu qədər sadə idisə, mən on il niyə
susdum? Niyə həsrət çəkdim uzaqdan? Öz-özümə “Həyat
mənim də üzümə gülərmiş” – dedim. Sən demə, həyatımın
bu hissəsi bir növ fırtına öncəsi səssizlik imiş. Çox gözəl
bir cütlük olmuşduq onunla. Həm xarici görkəmcə, həm də
xasiyyətcə çox uyuşurduq bir-birimizə. Daha doğrusu, o
vaxtlar mən elə zənn edirdim.
Amma, oxuduğumuz məktəbdə hər kəsi qısqandıran bir
münasibətimiz var idi. Məktəb xaricində isə, demək olar
məcbur qalmadıqca görüşmürdük. Qəsəbədə onsuz da hər
kəs bir-birini tanıyır, bir yandan da Nərgiz tanınmış bir
müəllimənin qızı idi. Aynişan müəllimə münasibətimizdən
xəbər tutduqda, ola biləcəkləri ikimiz də yaxşı bilirdik.
Ona görə, bir-birimizi beş dəqiqəlik də olsa görə bilmək
üçün, az qalırdı ki, yeri yarıb, içinə girək. Qəsəbə daxilində
görüşə bilmir, məktəbdə də bir-birimizə məsafəli davranırdıq. Qəsəbədən kənara çıxmağa isə Nərgizin icazəsi yox idi.
Artıq, iki ay idi ki, sevgili idik, amma, toplam iki saat belə
bərabər vaxt keçirə bilməmişdik. İçimdəki həsrətin verdiyi
sıxıntı məni get-gedə tamam əsəbi bir insana çevirmişdi.
Günün iyirmi dörd saatı Nərgizdən ibarət idi mənim üçün.
Səhər oyandığımdan axşam yatana kimi görəsən, “Nərgiz
indi haradadır? Yanında kim var? Mən ona bu qədər həsrət
ikən, kim israf edir onu baxışlarıyla?” deyə düşünürdüm.
19

Onu da qeyd edim ki, mən, çox qısqanc bir adamam. Bəzi
insanlar, qısqanclığı güvən əskikliyi kimi görər, amma, heç
də elə deyil. Qadınım dediyini qısqanacaqsan əlbət. Qadının
qoxusunu qısqanacaqsan, Adam! Sevdiyinin, səni sərxoş
edən, ciyərlərinə dolduqda içində xoşbəxtlik hormonları
istehsal edən qoxusunu. Gülüşlərini səndən başqasına sərf
etməsini qısqanacaqsan. Bəzən sevgi dolu baxan gözlərini,
bəzən şərbətdən belə şirin gələn sözlərini qısqanacaqsan.
Yox, əgər sevdiyini qısqanmır, mən ona güvənirəm, qısqanmaq boş bir şeydi və s. kimi boş sözlər deyirsənsə, ya
ürəkdən sevmirsən, ya da sadəcə olaraq, adam deyilsən.
O günlərdə, əsəblərim bir az pozulduğuna görə, tez-tez,
dava edirdim məktəbdə. Nərgizə uzaqdan belə baxan birini gördükdə əsəblərimə hakim ola bilmir, olanlar olurdu.
Məktəb direktoru məndən dəfələrlə atama şikayət etmişdi.
Artıq, məktəbdən də qovulmaq üzrə idim.
Bir gün dərs sonrası, yenicə evə çatmışdım ki, Nərgizdən
gələn bir səsli mesajla hər şey daha da gərginləşməyə başladı. Anasının hər şeyi öyrəndiyini, onu məktəbdən çıxardığını və məndən ayrılmalı olduğunu demişdi mesajında. Həmin
gün nə edəcəyimi bilməz halda, bütün gecəni səhərə qədər
düşünmüşdüm. Cəsarətimi toplayıb, Aynişan müəllimə ilə
danışmağa hazırlaşırdım. Səhər açıldığında hər zamankından daha tez hazırlaşıb, məktəbə getmişdim. Məktəbin
həyətində durub, hər gün etdiyim kimi, Nərgizin anası ilə
birlikdə gəlməsini gözləyirdim. Bir xeyli gözlədikdən sonra Aynişan müəllimə məktəbin həyətinə daxil olmuşdu.
Amma, bu dəfə yanında Nərgiz yox idi. Məktəbdə dünən
20

nələr olub bitdiyini öyrəndiyimdə, əlimdə olsa, o məktəbi
bir kibritin qabında yandırardım.
Müəllimlərdən biri, bizi bir yerdə olarkən görüb və
bunu Nərgizin anasına deyib. Aynişan müəllimə də Nərgizi
müəllimlər otağına çağırıb. Elə oradaca, o qədər insanın gözünün önündə, Nərgizə bir şillə vuraraq, onu danlayıb. Sonra isə, Nərgizə ev həbsi verib. Hətta mənimlə
əlaqəsini kəsmək üçün mobil telefonunu belə əlindən alıb.
Eşitdiklərimin səbəb olduğu öfkənin də verdiyi cəsarətlə,
Aynişan müəllimə ilə danışmaq üçün dərs keçdiyi sinfə
getdim. Bir-iki dərin nəfəs alıb, özümü sakitləşdirməyə
çalışdım. Sinfin köhnəlmiş taxta qapısını döyüb, içəri girdim. “Salam, Aynişan müəllimə, beş dəqiqə vaxtınızı ala
bilərəm?”
“Salam, Raul, elə mən də səninlə danışmaq istəyirdim.
İçəri keç”. Sonra dərs dediyi birinci sinif uşaqlarına
dönərək, mənimlə danışdığı incə səs tonuna nisbətən daha
sərt bir şəkildə: “Ev üçün verdiyim tapşırığı həll edin, bir
azdan bir-bir yoxlayacam dəftərləri!”
“Aynişan müəllimə, mən...”
“Raul, qulaq as mənə, oğlum. Hər şeydən xəbərim var.
Nərgiz mənim gözümün ağı-qarası tək övladımdır. Mən
onu bu yaşa kimi atasız böyütmüşəm. Ona həm ana, həm də
ata olmuşam. Mənim üçün hər şeydən əvvəl, onun təhsil alması, oxuyub, yaxşı bir ixtisasa yiyələnməsidir. Evlənmək
vaxtı çatdığında isə, özünü və ailəsini çox yaxından tanıdığım, rəfiqəmin oğluna verəcəm mən Nərgizi. Hansı ki,
uşaqlığından bəri, Nərgizə talibdir o ailə”.
“Müəllimə, axı biz...”
21

“Sözümü kəsmə, Raul! Siz deyə bir şey yoxdur, heç
vaxt da olmayacaq! Mən nə desəm, Nərgiz də onu edəcək.
Məktəbdən də çıxardıram onu, nə vaxt ağlını başına yığar,
səni beynindən çıxarar, onda təhsilinə başqa yerdə davam
edər. Sən də cavansan hələ, Nərgizdən də gözəl qızlar çıxacaq qabağına. Çox çəkməz unudarsan Nərgizi, başqa birini
sevərsən”.
“Nərgiz istəmədiyi müddətcə onu başqa birinə vermə­
yinizə icazə vermərəm, lazım gəlsə o gözünüzün ağı-qarası
dediyiniz qızınızı gözünüzün önündə qaçıraram. Qaldı ki,
digər sözünüzə, düzdür, Nərgiz gözəl qızdır. Amma, mən,
onu gözəlliyinə görə sevmirəm. Gözəlliyə önəm verənlər
beyni ilə sevənlərdir. Ürəyi ilə, ruhu ilə sevən insan, xarici
görünüşə çox da önəm verməz”.
Sözümü bitirər-bitirməz, cavab verməsini belə gözləmə­
dən arxamı döndərib, qapıdan çıxıb getdim. Dediklərim
onu bir az da öfkələndirmiş olmalıydı ki, çıxarkən arxamca
“Raul, bura gəl!” deyə qışqırdı. Amma arxama belə baxmadan, əsəbdən bulud kimi dolmuş gözlərimi ovuşduraraq,
sürətli addımlarla məktəbdən çıxdım...
***
Yaşadığım məhəlləyə təzəcə çatırdım ki, arxadan boğuq,
xırıltılı bir səs tonu ilə biri “Raul, ay Raul!” deyə bağırdı.
Dönüb arxaya baxdığımda, qarşımda iri addımlarla mənə
yetişməyə çalışan Elçin var idi. “Salam, qardaş, necəsən?
Vəziyyət necədir? Çinarə danışdı mənə hər şeyi, sənin üçün
çox pis oldum, vallah”.
Üzündəki ifadə dedikləri ilə təzad yaradırdı. Elçin həmişə
belə səmimiyyətsiz biri olub onsuz da. Sevdiyi qız Çinarə,
22

Nərgizin sinif yoldaşı, eyni zamanda yaxın rəfiqəsi idi. Ona
görə də Elçinlə yaxın əlaqədə olmaq məcburiyyətində idim.
İkimizdə bu əlaqədən məmnun deyildik çox güman ki,
amma, orası da var ki, bir-birimizə lazım olduqda faydamız
dəyirdi. “Salam, Elçin. Vəziyyət elə bildiyin kimidir. Bir
az əvvəl, Aynişan müəllimə ilə də Nərgizə görə mübahisə
eləmişik. Əsəblərim çox gərgindir. Sən necəsən?”
Sanki ağzında turş bir şey yeyirmiş kimi üzünü turşutdu
Elçin. “Əşşi, mənəm də, standart. Məni boş ver”. – deyərək
dodaqları arasına bir siqaret qoyub yandırdı. Sonra əlindəki
paçkanı mənə tərəf uzadaraq: “Götür bir dənə yandır,
əsəblərə birə-bir dərmandır”.
“Sağ ol, Elçin, amma bu vaxta qədər o zəhərə əlimi də
vurmamışam, bundan sonra da bir əsəbin badına getmək
istəmirəm.”
“Sən bilərsən. Nəysə, mən gedim, tələsirəm. Görmüşkən
vəziyyətini soruşmaq istəmişdim sadəcə”.
“Diqqətinə görə sağ ol, hələlik.”
...O gün yataq otağıma girdikdən sonra, sabaha qədər bir
daha otaqdan çıxmamışdım. Anam yemək yeməyim üçün
bir neçə dəfə təkidlə çağırsa da, mən qaranlıq otağımda
tavana baxıb, musiqiyə qulaq asmağı seçmişdim. Axşam
atam işdən evə gəldiyində anamın “Raulla danış, gör nə
olub ona, mən nə qədər elədimsə, mənə heç nə demədi.
Bu gün gəldiyindən bəri otağından çıxmayıb, yemək də
yeməyib. Son vaxtlar çox qəribə aparır özünü. Bəlkə sənə
danışar nə sıxıntısı olduğunu”, sözlərini eşitdim. Ardından
atamın ayaq səslərinin yataq otağıma doğru yaxınlaşdığını
hiss etdim. Danışmağa nə halım, nə də istəyim var idi. Ona
23

görə də cəld üzü üstə yatağıma uzanaraq, özümü yatmışlığa
vurdum. Əvvəlcə otağın qapısı döyüldü. Sonra qapı açıldı
və “Raul, yatmısan?” deyə səsləndi atam. Bir neçə saniyə
sonra yatdığıma inanıb, qapını bağlayaraq uzaqlaşdı.
Aradan üç saat keçmiş və artıq gecə olmuşdu. Nə qədər
istəsəm də yata bilmirdim. Düşündüklərim yuxumu qaçırırdı. Otağın içində öz-özümə danışaraq, dönüb dururdum. Gözümün önünə Aynişan müəllimənin Nərgizi öz
rəfiqəsinin oğluna vermə ehtimalı gəlirdi. O düşüncələrin
verdiyi anlıq bir öfkə ilə yumruğumu otağımdakı şifonerin güzgüsünə vurdum. Atam və anam səsi eşitmiş olmalıydılar ki, yataq otaqlarından qaçaraq yanıma gəldilər.
Əlim tamamilə al qana bürünmüşdü. Zərbədən qırılmış
olan şüşənin qırıqları, xırda-xırda əlimə batmışdı. Anam bir
üzümə, bir də əlimə diqqətlə baxdıqdan sonra digər otağa
gedib, bir bez parçası ilə geri döndü. Əlindəki bez ilə sərt
bir şəkildə əlimi sarıyaraq “Ay bala, dəli olmusan sən? Bu
nə işdi axı sən açırsan başımıza?” dedi.
Cavab verməyib, susdum. Atam, “Get maşında otur,
mən indi gəlirəm”, deyib, yataq otağına geri döndü.
Hazırlaşıb, çıxdım evdən. Küçəyə çıxıb, maşını işə saldıqdan sonra, arxa oturacağa keçib uzandım. Bir az sonra
atam gəldi. Xəstəxanaya gedənə qədər heç nə danışmadıq.
Xəstəxanada əlimə tibbi yardım göstərildi. Əlim sarğıya
alındı. Orada işimiz bitdikdən sonra, həmin qaydada heç
danışmadan evə qayıtdıq. Otağıma geri döndüyümdə atam
arxamca səslənərək: – Yat dincəl, səhər ilk iş psixoloq yanına gedəcəyik bir yerdə, – dedi.
“Mən dəli deyiləm, psixoloqa da ehtiyacım yoxdur”.
24

“Ağıllı olduğuna min şahid lazımdı, amma, psixoloq yanına da dəlilər getmir onsuz. Bu vaxta qədər səsimi çıxarmadım, amma, bundan sonra mənim dediklərim olacaq!”
– Atam üzünü çevirib yataq otağına döndü. Artıq məcbur
idim, nə də olsa, gözlədiyimdən də artıq səbr göstərmişdi bu
vaxta kimi. Psixoloqa getməkdən başqa çarəm qalmamışdı. İlk başda bu işə könülsüz idim. Psixoloqa getməyimin
həyatımın dönüş nöqtəsi olacağı heç ağlıma belə gəlməzdi.
Psixoloqum Lamiyə xanım cavan bir qız idi. Gülərüz,
insana rahatlıq bəxş edən bir siması var idi adətən. Sözün
düzü, həm problemlərimi ona danışmağa utanır, həm də bu
psixoloq yanına getmək məsələsini özümə sığışdıra bilmirdim sanki. Ona görə də ilk iki seansda öz həyatımla bağlı önəmli heç bir şey danışmamış, verdiyi bütün suallarını qısa cavablarla keçişdirmişdim sadəcə. O da bu barədə
çox üstümə gəlmir, zamanla hər şeyi özümün danışmağımı gözləyirdi. Danışacağımın bütün həyatımı dəyişəcəyi,
ağlıma belə gəlməzdi. Dördüncü seansdan etibarən, artıq
ona öyrəşmiş, danışdığımız hər şeyin aramızda qalacağına inanmaq qənaətinə gəlmişdim. Beləliklə, həyatımdakı
bütün olub-bitənləri ona danışmışdım. Lamiyə xanım,
mənimlə dost olmuş, bu çıxılmaz vəziyyətimə çarə tapmaq
üçün, məndən çox düşünməyə başlamışdı. Artıq seanslardan xaricdə görüşür, zəngləşir, olub-bitənləri danışır və
məsləhətləşirdik.
Aradan bir neçə həftə keçmişdi, amma Nərgizlə nə danışa
bilmişdim, nə də üzünü görə. Bir axşam Lamiyə xanımdan
zəng gəldi. “Salam, Raul. Bu vaxtı narahat edirəm, amma,
yaxşı bir fikir gəldi ağlıma. Səninlə bölüşmək istədim”.
25

“Salam Lamiyə xanım. Buyurun, sizi dinləyirəm”.
“Neçə dəfə deyəcəm sənə, “xanım” sözünü yığışdır. Biz
səninlə dostuq. Atan haqlı olaraq, sənin nə problemin olduğunu öyrənmək üçün çox sıxışdırır məni. Hələ ki, qanuni
haqqından bəhs edərək, keçişdirməyi bacarmışam. Amma,
yaxşı bir fikrim var. Sabahkı seansda sənin yerinə atanla
görüşmək istəyirəm. Mən onun anlayacağı şəkildə hər şeyi
izah edib, səni Nərgizinə qovuşduracağıma söz verirəm”.
“Sən atamı tanımırsan, Lamiyə, boş yerə özünü yorma.
Atam çox inahatkeş və sərt bir adamdır. Mən məktəbi bitirib, ali təhsil alıb və onun istədiyi kimi, yaxşı bir işə sahib
olmadan, bu işə yanaşmaz belə. O da, Aynişan müəllimə
kimi qarşı çıxacaq bu işə”.
“Raul, sən məni dinlə. Bu mənim işimdi. Mən özümə
güvənirəm. Ən azından şansımızı sınamış olarıq”.
“Yaxşı, sənin dediyin kimi olsun”.
“Atanla özüm əlaqə saxlayacam, sən bu danışığımızdan,
heç kimə bəhs eləmə. İndi artıq dərmanlarını at və yatmağa
çalış. Gecən xeyrə qalsın”.
“Xeyrə qarşı”.
Lamiyə əsəblərimə görə, mənə bir-iki dərman məsləhət
görmüşdü ilk seansda. Dərmanın normal qəbulu gün ərzində
bir dəfə olmaqla, dərmanın dörddə bir hissəsini qəbul
etmək idi. Mən isə iki-iki atırdım o dərmanı. Bilmirəm,
artıq nə dərəcədə düzgün idi bu, amma, başqa cür təsirini
hiss etmirdim. Lamiyənin dediklərinin vermiş olduğu rahatlama ilə, həmin gecə rahat yatdım, nəhayət ki. Yuxudan
oyandığımda, artıq günorta idi. Əl-üzümü yuduqdan sonra,
gözlərimi ovuşduraraq, mətbəxə keçdim. Uzun müddətdir
26

bu qədər kəsintisiz yatmırdım. Ona görə də bədənim uyuşmuşdu bir az.
Günəş işıqları pəncərədən içəri düşərək, otaqdakı yemək
masasını işıqlandırırdı. Anam hər zamankı kimi, ev işləri
görürdü. Mən otağa girəndə, mənə tərəf dönüb gülümsədi:
“Günortan xeyir, tənbəl, yemək hazırdır. Otur yeməyini ye,
çay da beş dəqiqəyə dəmlənir”.
“Günortan xeyir, anacan, əllərin dərd görməsin”, – deyib
stolun arxasında əyləşdim.
“Hə, bu arada atan zəng eləmişdi. Raula de, axşam vaxtında evdə olsun, onunla danışacağım var” – dedi.
Ağzımdakı loxma boğazımda qaldı bir anda. Çox
həyəcanlandım. Ağlıma bir anda Lamiyəylə olan dünənki
danışığımız və nələr olub-bitdiyinin ehtimalları gəldi. Bir
az daha səbr edə bilməyib, masadan qalxaraq cəld otağıma
getdim. Ətrafa göz gəzdirərək telefonumu hara qoyduğumu xatırlamağa çalışdım. Gecə ən son yatmamışdan əvvəl
telefonu səssizə qoymuşdum. Bir az axtardıqdan sonra yatağımda, balışımın altında tapdım telefonu. Üç saat əvvəl,
Lamiyədən iki zəng və ardıyca da bir mesaj gəlmişdi.
Mesajda “Salam, Raul. Mesajı oxuyan kimi tez mənə zəng
elə”, – yazılmışdı.
Həyəcanla Lamiyəyə zəng vurdum. Üçüncü çağırışdan
sonra, telefonu açdı. Səs tonundan sevincli olduğu sezilirdi.
Səsi titrəyərək: “Bacardıq, Raul! Xoşbəxt olun. Gələcəkdə
qızınız olsa, adını Lamiyə qoyacaqsan ha! Yoxsa məndən
incimə day”.
“Lamiyə, nə danışırsan sən? Xoşbəxt olun nədi? Qızınız
olsa nədi?”
27

“Yaxşı, yaxşı sakitləş... Hər şeyi danışacam indi. Hətta
istəyirsən şəhərdə görüşək, üz-üzə danışaq”.
“Aha, olar, yaxşı olar hətta. İndi çıxıram evdən. Harda
görüşək?”
“Bir saat sonra İçərişəhərdə, Qız qalasının yanında.
Sənin üçün uyğundur?”
“Aya uçaq, orda görüşək desən, o belə uyğundur... Bir
saat sonra ordayam. Hələlik”.
Tezbazar hazırlaşıb, mətbəxə geri döndüm. Yeməyimdən
ayaqüstü bir-iki loxma yeyib, mən telefonla danışarkən süzülmüş və artıq soyumuş çayımdan da bir qurtum içdim.
Harasa tələsdiyimi görən anam qaşlarını çataraq: “Axşam
vaxtında evdə ol ha!” – dedi. Gülümsəyərək yanına gedib
üzündən öpdüm.
“Narahat olma ana, vaxtında evdə olacam”, – deyib
evdən çıxdım. Yaşadığımız mənzilə ən yaxın olan dayanacağa gedib, oradan taksi ilə İçərişəhərə getdim. Qız qalasının yanına çatanda bir saatın tamam olmasına artıq,
beş dəqiqə qalırdı. Bir-iki dəqiqə sonra, bir az irəlidən
Lamiyənin də mənə tərəf iri addımlarla gəldiyi gördüm. O
da, mənim kimi görüş yerinə gecikməyi sevmirdi. Dediyi
vaxtda gəlib çatmışdı. Hər zamankı kimi gözləri qamaşdıran
saf gözəlliyi ilə diqqət çəkirdi. Sevincdən yaşıl, zümrüdtək
parlayan gözlərini gözlərimə dikərək: “Necəsən, Məcnun?
Çox gözlətmədim ki səni?” – deyərək gülümsədi.
“Yox, mən də indi gəlmişəm. Danış görək, nə baş verir?
Həyəcandan ürəyim duracaq indicə”.
“Tələsmə, Raul, Hər şeyi danışacam. Amma, əvvəlcə
bura yaxın, şəhərin səs-küyündən uzaq, bildiyim gözəl bir
28

restoran var, gedək ora. Həm rahat söhbət edərik, həm də
bir şeylər içmiş olarıq”.
“Yaxşı, vaxt itirmədən gedək onda”.
Çox səbrsiz bir adam olsam da restorana gedənə qədər
bu barədə söhbət açmadım bir daha. Restoran dediyi kimi
gözəl idi həqiqətən də. Həm şəhərin mərkəzində olub, həm
də şəhərin səs-küyündən uzaq bir məkan idi. Qapıdan girərgirməz, içəridəki dekorasiya diqqət cəlb edirdi. Ağaclardan
hazırlanmış qədim dövrə aid əl işləri, toxunma xalçalar,
gildən düzəldilmiş qablar insana xoş əhval-ruhiyyə verirdi. Masalardan birinə əyləşib, sifarişimizi verdikdən sonra,
söhbətimizə qaldığımız yerdən davam etdik.
“Lamiyə, həyəcandan ölməyimi istəmirsənsə danışmağa
başla artıq.”
Lamiyə incə bir qəhqəhə ataraq güldü: “Sənə demişdim
axı, mən özümə güvənirəm. Bu mənim işimdir. Atanla danışdıq bu gün. Sənin mənə lap başından, birinci sinifdən
indiyədək olub bitəni danışdığın kimi, eynilə mən də atana
danışdım”.
Qaşlarımı çatıb, gözlərimlə “davam elə” deyirmiş kimi
üzünə baxdım.
“Dur, dur. Qaşlarını çatma hələ. Atan sənin düşündüyün
qədər sərt, qəddar bir adam deyil. Atanın tək istədiyi sadəcə
sənin oxuyub savadlı bir adam olmağındır. Atana elçilik
edib, Nərgizlə səni sözləndirməyi, gələcəkdə də ailələrin
uyğun gördüyü vaxtda evləndirməyi məsləhət gördüm. İlk
başda qətiyyətlə qarşı çıxdı bu işə. Amma onu razı salmağı
bacardım”.
“Atamı? Nərgizə elçilik eləməyə? Həm də belə tez?”
29

Yenidən çox zərif bir qəhqəhə atdı Lamiyə. “Hə, atanı
buna razı saldım. Axşam özü səninlə bu barədə danışacaq”.
“İlahi bütün bunlar yuxudur? Hələ də dediklərinə inana
bilmirəm. Bunu necə bacardın bəs?”
“Atan səni çox istəyir, Raul. Dediyim kimi, onun tək
dərdi sənin ali məktəb oxumağın, özünə yaxşı bir gələcək
qurmağındır. O da, sözsüz ki, sənin xoşbəxtliyini istəyir bir
ata kimi. Ona bir psixoloq olaraq sənin vəziyyətini danışdım. Raul Nərgizə qovuşmazsa nəinki ali məktəb, heç orta
məktəbi belə, bitirmək kimi bir həvəsi olmadığını izah etdim ona. Atan da məcbur qalıb, qəbul etdi”.
“Lamiyə, mən sənin borcundan necə çıxacam? Sən
həqiqə­tən də əsl dostsan. Mən... mən nə deyəcəyimi bil­
mirəm”.
Sevincdən özümü itirmişdim. Əlim titrəyir, danışarkən
kəkələyirdim həyəcandan. Lamiyə qarşımda oturduğu stuldan qalxaraq yanıma gəldi. Çox səmimi bir təbəssümlə:
“Sakitləş, Raul, borcunu necə ödəyəcəyini telefonda
danışarkən demişdim sənə. Gələcəkdə qızınız olsa, mənim
adımı qoyarsınız. Hə, bir də nikah şahidin mən olacam,
əlbəttə.”
Sözlərini bitirib boynuma sarıldı. “Yaxşı ki səni tanımışam, gözəl qəlbli insan, yaxşı ki varsan və mənim dostumsan”.
“Sən də, Raul. Sən də yaxşı ki mənim dostumsan. Amma,
bir məsələni də deyim ki, atanın bəzi şərtləri var”.
“Nə şərti var ki atamın?”
“Mən sənin adından atana söz vermişəm ki, sən universiteti qazanacaqsan. Oxuyub, savadlı bir adam ola30

caqsan. Sadəcə Nərgizin eşqinə düşüb, hədəflərindən vaz
keçməyəcəksən və yalnızca ailənin uyğun gördüyü vaxtda
evlənəcəksiniz”.
“Yaxşı. Mən də sənə söz verirəm ki, hər şey dediyin kimi
olacaq. Təki, ailəsi Nərgizi mənə verməyə razı olsun, mən
onunla evlənmək üçün ömrümün sonunadək gözləməyə hazıram”.
“Sən narahat olma. Birinci qadın tərəfi olaraq, anangil
gedəcək elçiliyə. Mən özüm də orda olacam. Nərgizin anasını razı salmaq üçün, əlimdən gələni edəcəm...”
***
Lamiyənin dediklərindən sonra, sevincimin həddihüdudu yox idi. Həm çox sevincli, həm də həyəcanlı idim.
Sanki özümü, həyatdakı bütün məqsədlərimə çatmış kimi
hiss edirdim. Buna görə də, çox xoşbəxt idim. Hələ ortada əl ilə tutular heç bir şey yox idi, amma, mən artıq çox
böyük xəyallar qururdum özlüyümdə. Nəhayət ki, Nərgizlə
evlənəcəkdik. Bir neçə ildən sonra olsa belə, günün birində
evlənəcəkdik. İkimiz, bir ailənin təməlini qoyacaqdıq. İki
uşağımız olacaq idi. Adlarını belə düşünmüşdüm artıq.
Oğlumuzun adını Yusif, qızımızın adını isə Lamiyə qoyacaqdıq. Nərgiz uşaqlarımıza yaxşı bir ana, mən də ideal bir
ata olacaqdım. Yetkinlik yaşına çatdıqlarında, onlara başımıza gələnləri, necə tanış olub və necə evləndiyimizi danışacaqdıq bir yerdə. Sevməyin, sevilməyin gözəlliklərini
danışacaqdıq onlara...
Məndən sizə məsləhət, xəyal qurmaq da pul ilə deyil
ki, deyə düşünüb çox da böyük xəyallar qurmayın. Əmin
olun, pul ilə olmasa belə, yıxıldığı an ödəyərsiniz qurdu31

ğunuz o bütün xəyalların bədəlini. Evə gəldiyimdən bəri,
zamanın necə keçdiyinin fərqinə varmamışdım. Demək ki,
insan xoşbəxt olduğunda zaman qavramının onun üçün bir
əhəmiyyəti qalmırmış, bunu da öyrənmiş oldum. Axşam
düşdüyündə şam yeməyi üçün, masa arxasında toplanmışdıq. Yeməyi bitirənə qədər demək olar ki, heç kim ağzını
açıb tək bir kəlmə belə etmədi. Yeməkdən sonra, atamın
bədən dilindən, söhbətə başlamaq istədiyini, amma necə
başlayacağını bilmədiyini hiss etdim. Ona görə də, söhbəti
özüm açmaq istədim.
“Ata, bu gün anam mənə axşam vaxtında evdə olmağımı, sənin mənimlə danışmaq istədiyini demişdi.”
Atam öskürərək boğazını təmizlədi və əllərini bir-birinə
birləşdirərək masanın üzərinə qoydu. Masanın üstünü
səliqəyə salan anama dönərək: “Qoy qalsın. Sən də otur,
söhbətimizi edək”, – dedi. Anam gülümsəyərək üzümə baxdı, daha sonra o da masanın arxasında əyləşdi. “Hə, Raul,
səninlə danışacağımız var. Anan da, mən də səni nə qədər
çox istəyirik – bunu yəqin ki bilirsən. Sən bizim tək övladımız, tək sevincimizsən”.
“Əlbəttə, ata, bilirəm. Mən də sizi çox istəyirəm.”
“Sağ ol, oğlum, amma, sözümü kəsmədən axıradək
dinlə. Raul, biz səni bu yaşına qədər, bir istədiyini iki
etmədən, əzizləyərək böyütmüşük. Bu gün isə, bizim də
valideynlərin olaraq, səndən öz istəklərimiz var. Hər bir valideyn kimi biz də sənin universitet oxuyub, ali təhsil almağını və gözəl bir ixtisasa yiyələnməyini istəyirik. İndi bizim
sənə baxdığımız kimi, gərək, biz yaşlandığımız zaman sən
də bizə baxasan. Hətta, demək olar, artıq yaşlanmışıq. Təbii
32

ki, biz sənin sevib-sevilməyini, ailə qurmağını da istəyirik.
Hansı valideyn övladının xoşbəxt gününü, ailə qurmasını
görmək istəməz ki? Amma, bunun üçün hələ ki tezdir”.
“Atacan, axı mən...”
“Sözümü kəsmədən axıra kimi dinlə, Raul. Bunun üçün
hələ tezdir. Sadəcə, yaranan vəziyyətdən dolayı, həm sən
sevdiyin qızı itirməyəsən, həm də təhsilinə davam edəsən
deyə, Nərgizə elçi gedəcəyik. Mən qızın ailəsi haqqında
maraqlanmışam, pis bir ailə deyil. Qismət olarsa indi söz
kəsərik, sən universiteti bitirib əsgər gedəndə də nişanınız
olar. Əsgərlikdən gələndən sonra isə, toy edərik, inşallah.
Anan bir az sonra zəng vurub, Nərgizin anası ilə danışacaq.
Elçi getmək üçün uyğun bir gün istəyəcək. Sən isə, bizim
istəklərimizi yerinə yetirəcəyinlə bağlı, mənə kişi kimi söz
verəcəksən”.
“Söz, ata. Kişi sözü. Hər şey çox yaxşı olacaq”.
“Raul, son bir sözüm daha var. Nərgizə olan hisslərindən
əminsən, oğlum?”
“Əlbəttə, ata, əminəm. Bundan heç şübhəniz olmasın.”
Nərgizə olan hisslərimə zərrə qədər belə şübhəm yox
idi. Nərgiz mənim ilk sevdam, ilk tutqum idi. Ömrümün
yarıdan çoxu, bütün uşaqlığım onu sevməklə keçmişdi
mənim. Masada söhbət bitdikdən sonra, anam ayağa qalxıb:
“Xeyirlisi oğlum, qismət Allahdan”, deyərək mobil telefonunu əlinə aldı. Aynişan müəllimə ilə rahat danışa bilmək
üçün digər otağa keçdi. Elçiliyə getmək üçün xəbər verib,
uyğun bir gün istəyəcəkdi. Düşüncəsi belə ürək ritmimin
dəyişməyinə yetirdi. Anam telefon danışığını bitirənə qədər,
masa arxasında həyəcanla oturub gözlədik. Tam otuz səkkiz
33

dəqiqə telefonla danışmışdılar. Otuz səkkiz dəqiqənin sonunda anam əlində telefon, üzüntülü bir ifadə ilə yanımıza
gəldi. Bayaqkı əhvalından əsər-əlamət görsənmirdi üzündə.
Atam ayağa qalxıb, anama tərəf dönərək:
“Əzizim, nə olub sənə? Nərgizin anası tərs bir söz dedi?”,
– deyə soruşdu.
“Yox. Tərs bir söz demədi. Əksinə, çox xoş danışdı
mənimlə. Hətta qızına elçi düşdüyümüzə görə minnət­
darlığını bildirdi. Amma, Nərgizi öz rəfiqəsinin oğluna ərə
verəcəyinə dair söz verdiyini dedi, buna görə də üzrlü saymağımızı istədi.”
“Nə etmək olar? Bəlkə də xeyirlisi belədir.”
Anamın dediklərindən sonra yerimdəcə donub qalmışdım. Gözlədiyimdən də yaxşı gedərkən, bir anda bitmişdi
sanki hər şey. Arzularıma çatmağa bu qədər yaxın ikən,
hər şeyin başlamadan bitməsi ağlasığmaz idi. Heç bir söz
demədən ayağa qalxdım. Tezbazar əynimi geyinib, özümü
küçəyə atdım. Payızın hələ əvvəlləri olsa da, axşamlar hava
soyuq olurdu. Əllərimi paltonun ciblərinə salaraq, addımlamağa başladım. Hara getdiyimi özüm də bilmirdim. Elə bu
vaxt Lamiyədən zəng gəldi.
“Axşamın xeyir, Raul, necədi vəziyyət, elçiliyə hazırlaşaq?”
“Axşamın xeyir. Hər şey bitdi, Lamiyə. Bağladılar bizim
kitabımızı.”
“Necə yəni? Kim bağladı sizin kitabınızı?”
“Boş ver, sonra danışarıq. Bir az tək qalmağa ehtiyacım var.
“Hardasan sən? Dur gəl bizə, oturub danışaq. Unutma,
Raul, bu həyatda ölümdən başqa hər şeyin bir çarəsi var.”
34

“Bir az tək qalmaq istəyirəm. Məni bu günlük üzrlü say.”
“Mən tək qalmağını istəmirəm. Evə gələndə, sənin
sevdiyin cipsidən almışam. Gəl söhbət edək, həm də film
izləyərik bir yerdə. Çox xahiş edirəm, mənim xətrimə gəl.”
“Yaxşı, Lamiyə. Yarım saata orda olaram.”
“Gözləyirəm ha. Hələlik.”
Danışıb qurtardıqdan sonra, taksi tapmaq üçün dayanacağa doğru getdim. Yolüstü bir marketə girib bir ədəd
siqaret və alışqan aldım. İlk dəfə idi ki, siqaret çəkəcəkdim
o gecə. Dərdimin dərmanını siqaretdə tapmağı düşünmüşdüm nədənsə. Siqareti əlimə alıb yandırmaq istəyirdim ki,
Lamiyənin “Bu həyatda ölümdən başqa hər şeyin çarəsi
var” – sözləri bir anda qulağımda səsləndi. Bir yandan da,
bu yaşıma kimi təmiz saxladığım ciyərlərimi kirlətməyə
könlüm əl vermirdi. Siqareti qırıb yerə atdım.
Yoluma davam edib, dayanacağa gəldim. Taksinin biri
ilə qiymətdə razılaşdıqdan sonra, Lamiyənin evinə doğru
yola düşdüm. Lamiyə ata və anasını hələ uşaq ikən itirmişdi. Nənəsi və babası ilə birgə böyümüş, təhsilini bitirib
psixoloq olduqdan sonra, ayrı evə çıxmışdı. Onun işi hər
kəsin dərdini dinləmək idi, amma, əslində onun özünə də
bir psixoloq lazım idi. Bu psixoloq da mən olmuşdum. O da
heç kimə danışmadığı dərdlərini bir tək mənimlə bölüşürdü. Buna görə də, ikimiz çox yaxşı dost olmuşduq. Evlərinə
çatdığımda hər zamankı kimi, insana rahatlıq bəxş edən xoş
təbəssümü ilə qapını açdı.
“Gəl, vəfasız, keç içəri. Məcbur eləməsək heç gəl­məyə­
cəksən dostunun evinə. Hətta, bu ilk gəlişindi hələ indiyə
kimi”
35

“Lamiyə, əslində heç danışmağa belə heyim yoxdur, vallah. O dərəcə yorğunam. Sadəcə, sənin xətrinə gəldim.”
“Gəl, gəl. Sənin yorğunluğun fiziki deyil, psixolojidir.
Onun da çarəsinə baxarıq indi.”
Ayaqqabılarımı yenicə çıxarırdım ki, telefonuma zəng
gəldi. Nömrə rəhbərdə qeydli deyildi. İki-üç çağırışdan
sonra telefonu açdım. “Raul, hardasan? Nərgiz... Nərgiz”
Telefondakı ağlayaraq danışan səsi tanıyırdım mən.
Səsin sahibi Aynişan müəllimə idi. Bir anlıq dünyam qaraldı
sanki. Ağlıma bu zəngin səbəbinin ən pis ehtimalları gəldi.
Nərgiz, ah Nərgiz. Yalvarıram, mənə bunu etmiş olma.
“Aynişan müəllimə, Nərgizə nəsə olub?”
“Marketə getmişdim. Evə döndüyümdə Nərgizə səs­
lən­dim. Cavab vermədi. Əvvəl yatmış olduğunu düşün­
düm. Otağına girdim, yatağında uzanmışdı paltarla. Üstü­
nü örtmək üçün yanına getdim. Gördüm ki, Nərgiz...”
Cümləsini bitirmədən, yenidən ağlamağa başladı.
“Nərgizə nə olub axı?” deyə qışqırdım istəmədən. “Evdə
nə qədər dərman varsa, hamısını bir-birinə qatıb. İntihar edib
Nərgiz. Mənim balam canına qıymaq istəyib. Xəstəxanaya
bir az da gec çatdırsam, bəlkə də indi...”
Dərindən bir oh çəkdim. Nərgiz həyatdadır. Təsirinə
düş­düyüm şokdan birdən-birə ayıldım. “Hardasız indi?
Olduğunuz yerin ünvanın mənə mesajla göndərin. Ora
gəlirəm.”
“Yaxşı, Raul, gəl oğlum, gözləyirəm.”
Çıxardığım ayaqqabının bir tayını təkrar ayağıma geyindim: “Lamiyə, mən getməliyəm. Nərgiz xəstəxanadadır.”
36

“Danışığından başa düşdüm məsələni. Bu vaxtı tək
getmə. Piyada getmək çətin olar sənin üçün. Beş dəqiqə
gözlə, mən də əynimi dəyişim. Maşınla gedərik bir yerdə.”
“Yaxşı, Lamiyə, amma tez ol, xahiş edirəm. Nərgiz nə
vəziyyətdədir bilmirəm heç.”
“Narahat olma. Əsas odu yaşayır və xəstəxanadadır. Ma­
şının açarın götür, aşağı düş. Beş dəqiqəyə gəlirəm mən də.”
Məhəlləyə çıxıb maşını işə saldım. Lamiyəni gözlə­
yərkən, Aynişan müəllimə ilə olan telefon danışığımız gəldi
ağlıma. Nərgiz ölmüş olsaydı, mən onsuz nə edərdim, deyə
düşündüm bir anlıq. Yəqin ki, buna dözə bilməzdim... Bir
az sonra Lamiyə gəldi. Telefonda Aynişan müəllimənin atdığı adresə baxıb, yola düşdük...
***
Xəstəxanaya çatdığımızda, ilk növbədə qeydiyyat
böl­mə­sinə yaxınlaşıb Nərgiz haqqında məlumat aldım.
Gəti­rildiyində ağır vəziyyətdə olduğunu, bir az da gec
gətirilsəymiş, hətta ölə biləcəyini dedilər. Həkimlərin
dediyinə görə, lazımi müdaxilələrin edildiyini və hal-hazırda vəziyyətinin yaxşı olduğunu öyrəndim. Elə bu vaxt
Aynişan müəllimə ilə rastlaşdıq. “Salam, Raul, Nərgizin
otağı üçüncü mərtəbədədir, reanimasiya şöbəsində. Sistemi
bitdikdən sonra, bir azdan adi otağa keçirəcəklər.”
“Salam, müəllimə. Qeydiyyat şöbəsindən maraqlandım.
Şükür ki, Nərgizə heç nə olmayıb. Nərgizə bir şey olsa, nə
edərdim, düşünmək belə istəmirəm.”
“Bu gün müşahidə altında qalacaq. Sabah səhər evə apara bilərsiniz, dedi həkim... Bu arada unutdum soruşam, yanındakı xanım qohumundu?”
37

“İcazə verin, sizi tanış eləyim. Yanımdakı xanım həm
mənim psixoloqum, həm də yaxın dostum Lamiyədir.
Lamiyə, sən isə Aynişan müəlliməni şifahi olaraq tanıyırsan onsuz da.”
Lamiyə cana yaxın, səmimi bir şəkildə gülümsəyərək, əl
uzadıb görüşdü.
“Şad oldum, Aynişan xanım”
“Mən də şad oldum, qızım.”
“Sizinlə bir az qadın-qadına söhbət edə bilərik?”
“Əlbəttə, qızım. Xəstəxananın mətbəxinə gedirdim mən
də çay içmək üçün. Buyur gəl, söhbətimizi orda edək.”
Lamiyə mənə tərəf dönərək: “Raul, bizi bir az üzrlü say,
sən gözləmə zalına keç, biz də Aynişan müəllimə ilə bir az
söhbət edib, gəlirik.”
“Yaxşı Lamiyə, işinizdə olun. Mən buralardayam.”
Təkrar qeydiyyat şöbəsinə qayıdıb, Nərgizin həkimi ilə
danışmaq istədiyimi dedim. Şöbədə oturan qız, həkimin otağına zəng vurub, həkimə onunla danışmaq istəyən xəstənin
yaxını olduğumu deyərək telefonu mənə uzatdı.
“Salam, həkim. Mən Rzayeva Nərgizin yaxınıyam.”
“Salam. Buyurun, eşidirəm sizi.”
“Nərgizin vəziyyəti ilə bağlı məlumatı qeydiyyatdan
öyrəndim. Amma, bir şeyi bilmək istəyirəm. Nərgiz nə vaxt
özünə gələcək? Nə vaxt görə bilərik onu?”
“Təxmini bir saata özünə gəlmiş və otağına köçmüş olar.
Bir saat sonra görə bilərsiz xəstəni”
“Oldu, həkim. Hər şeyə görə çox sağ olun.”
“Siz sağ olun, xoşdur.”
Nərgizi tez görə bilmək üçün can atırdım. Uzun müddət
idi görmür, hətta səsini belə eşitmirdim. Həm də bu hadisədən
38

sonra, Nərgiz üçün çox narahat idim. Telefonumun zəngi ilə
daldığım xəyaldan ayıldım bir anda. Zəng vuran anam idi.
“Oğlum, axşamın xeyir. Hardasan sən? Niyə evə
gəlmirsən? Saatdan xəbərin var?”
Gecə saat üçün yarısı idi artıq.
“Axşamın xeyir, ana. Nərgiz intihara cəhd edib. Lamiyə
ilə birlikdə xəstəxanadayıq.”
“Nə intihar, ay bala? Necədir Nərgiz? Hansı xəstəxa­
nadasız, biz də gələk atanla bərabər.”
“Narahat olma. Yaxşıdır indi. Bir azdan yanına buraxacaqlar. Sizin gəlməyinizə ehtiyac yoxdur. Burdan çıxandan
sonra evə gələcəm.”
“Yaxşı, oğlum, Allah köməyiniz olsun. Evə gələndə danışarıq. Hələlik.”
Aradan yarım saat keçmişdi artıq. Gözləmə zalında oturduğum, o rahat divanda sanki tikanlar batırdı bədənimə.
Özümü çox narahat, tədirgin hiss edirdim. Bir az sonra
Lamiyənin mənə tərəf gəldiyini gördüm. Gəlib yanıma
oturdu.
“Raul, səninlə danışacaqlarım var. Aynişan müəllimə
ilə ətraflı söhbət elədik. O da sizi ayıraraq səhv elədiyini
anlayıb artıq. Səni bura çağırmağının səbəbi də o səhvi
düzəltməkdir. İndi səninlə birlikdə yanına gedəcəyik.
Oturub söhbət edəcəyik bərabər. Bilirəm, bu intihara görə
onu günahlandırırsan. Haqlısan da əslində, amma bax, xahiş
edirəm, tərs bir şey danışma. Olan olub artıq, hər şey geridə
qaldı. Hər işdə bir xeyir var, sözünü boş yerə deməyiblər.
Bu vəsilə ilə Aynişan müəllimə də səhvini anlamış oldu.
Bundan sonra, artıq xoş günlər gözləyir sizi.”
39

“İnşallah, Lamiyə, ümidvaram bundan sonra hər şey
yaxşı olar. Çünki, ikimizdə çox yorulduq artıq.”
Lamiyə əlini əlimin üstünə qoyaraq: “Üzün gülsün artıq. Hər şey çox yaxşı olacaq, əmin ol. Qalx ayağa, gedək.
Qaynanan bizi gözləyir”, – dedi. Mətbəxə getdiyimizdə
Aynişan müəllimə əlində üç fincan çay ilə, çantasını qoyduğu masaya doğru gedirdi. Bizi gördükdə “Buyurun gəlin,
çayları soyutmayın”, – deyərək əyləşdi. Lamiyəylə bərabər
gedib, masa arxasında öz yerimizi aldıq. Bir neçə dəqiqə
sonra Aynişan müəllimə söhbətə başladı.
“Raul, bilirəm, səni də, Nərgizi də çox incitdim indiyənə
kimi. Amma, mənim bir ana kimi istədiyim tək şey, sadəcə
qızımın yaxşılığı idi. Daha əvvəl də demişdim sənə, mən
onu atasız böyütmüşəm. Nə çətinliklərlə bu yaşa çatdırmışam, ona bir Allah şahiddir. Onun məktəbi bitirib, savadlı bir insan olmasını istəyirəm. Evlilik isə ikinci plandadır
mənim üçün. Onu da, Nərgiz hələ uşaq ikən, öz tanışıma
söz vermişdim. Sözümdən də əsla dönəcək biri deyiləm
mən. Amma, bu gün...”
Sanki, sözləri bir anda boğazında düyünləndi. Gözlərinin
dolduğunu görən Lamiyə masadan bir salfet götürərək,
Aynişan müəlliməyə uzatdı. Salfeti alıb, əvvəl göz qapaqlarının altını sildikdən sonra, salfeti yumruğunda sıxıb,
sözlərinə davam elədi.
“Amma bu gün, o gözümün ağı-qarası tək qızımı,
Nərgizimi gəlib yataqda o vəziyyətdə gördükdə dünyam
başıma yıxıldı. Hələ də düşünə bilmirəm, evə bir az gec
getmiş olsam, qızım indi həyatda olmayacaqdı. Həyat yoldaşım, Nərgiz doğulduqdan qısa müddət sonra vəfat etmiş40

di. Onun vəfatından sonra, həyata Nərgiz ilə tutundum mən.
Tək yaşamaq səbəbim, qızım oldu. İnşallah bundan sonra
ikiniz bərabər mənim yaşam sevincim olacaqsınız. Nərgiz
madam ki, səni bu qədər çox sevir, bundan sonra o mənim
gözümdürsə, sən mənim gözümün nuru olacaqsan, Raul”.
“Aynişan müəllimə, əmin olun, Nərgiz mənim həyatımda
da, ən az sizinkində olduğu qədər dəyərli biridir. Mən
Nərgizi həqiqətən, çox sevirəm. Xatırlayırsız, bundan on
il əvvəl, məktəbdə rəfiqəniz Aygün müəllimənin sinfinə
gəlib-gedirdiz bəzən. Yanınızda da Nərgiz olurdu hər zaman. O vaxtlar, Nərgiz hələ məktəbə başlamamışdı. Sadəcə
siz özünüzlə aparıb-gətirirdiniz. Mənim Nərgizə olan sevgim, düz o vaxtlardan başlayıb. Mənim valideynlərim də,
ilk başlarda eynilə sizin kimi, bu uşaqlıq sevgisidir, zamanla gəlib-keçər, deyə düşünürdülər. Amma, gəldiyimiz
nöqtəni indi hər birimiz görürük.”
“Raul, evdəkilərlə danış bu gün. Bax gör, əgər hələ də
Nərgizi gəlinləri olaraq istəyirlərsə, Nərgiz xəstəxanadan
çıxdıqdan sonra, elçilik üçün gələ bilərlər.”
Lamiyə söhbətə daxil olaraq: “Sözünüzü kəsirəm, amma,
vaxtdır artıq. Nərgiz çoxdan palatasına köçmüş olmalıdır.
Gəlin bir yerdə gedək, həm Nərgizi görək, həm də bunları
ona da deyək ki, qoy, o da sevinsin bir az. Unutmayın ki, o
hələ də intiharın psixologiyasındadır.”
İkimiz də başımızı sallayaraq Lamiyənin dediklərini
təsdiqlədik. Ayağa qalxıb, otağın yerini öyrənmək üçün
xəstəxananın qeydiyyat şöbəsinə doğru getdik. Aynişan
müəllimə qeydiyyat şöbəsindən Nərgizin otaq nömrəsini
öyrəndikdən sonra, bizə tərəf dönüb, dedi:
41

“Nərgiz dördüncü mərtəbədədir, dörd yüz altı nömrəli
palatada. Amma, xəstənin yanına iki nəfərdən artıq adama
icazə vermirlər, Raul. Necə edək indi?”
“Siz Lamiyəylə bərabər ikiniz girin. Mən yaxınlarda bir
yerdə, açıq gül mağazası tapsam, Nərgiz üçün gül almaq
istəyirəm. Xəstəxanaya döndüyümdə, Lamiyəyə zəng vuraram, o aşağı düşər, mən də onun yerinə qalxaram.”
“Yaxşı, oğlum. Necə istəyirsən.”
Lamiyəylə bərabər Nərgizin otağına doğru getdilər.
Mən də xəstəxanadan çıxıb, gül mağazası axtarmağa getdim. Xəstəxananın olduğu yerdən bir az aralıda açıq bir
gül mağazası var idi. Nərgizin ən sevdiyi gül olan qırmızı
qızılgül almışdım bir ədəd. Qızılgül... Bütün güllərin şahı
sayılan bu gül on doqquzuncu əsrdən bəri sevgi-məhəbbət
simvolu sayılır. Bizim də sevgimizin gülü məhz elə bu gül
idi. Deyilənlərə görə, qızılgül yer kürəsində iyirmi beş milyon ildir ki, mövcuddur. Ətri dini ətir sayılıb, məbədlərin
bəzədilməsində istifadə edilirmiş. Qızılgül haqqında
əfsanələr, rəvayətlər saysız-hesabsızdır. Amma, bizim
gözümüzdə onu daha dəyərli edən şey, o gülə “sevgimizin
gülü” adını verməyimiz idi.
Gülü aldıqdan sonra, həyəcanla xəstəxanaya geri döndüm. Bu dəfə, həqiqətən də qovuşurduq artıq. Pis günlər
nəhayət ki, geridə qalacaqdı. Xəstəxanaya çatar-çatmaz,
Lamiyəyə zəng vurub, gəldiyimi xəbər verdim. Bir az sonra
Lamiyə aşağı düşərək yanıma gəldi.
“Raul, üzrlü say, amma, səbr edə bilmədik. Nərgizi üzgün görüb dayana bilmədik, hər şeyi danışdıq ona.”
42

“Yaxşı eləmisiz. Canınız sağ olsun. Mən gedim Nərgizin
yanına, evə dönərkən ətraflı söhbət edərik.”
“Yaxşı, get. Mən burda gözləyirəm. Hə, bu arada gül
çox gözəldi”.
Təbəssüm edib, Nərgizin otağına doğru qalxdım. Həyə­
candan ürəyim sanki ağzımda döyünürdü. Otağa girdiyimdə
Nərgiz əlində güzgü tutmuş, özünə baxır, Aynişan müəllimə
də onun saçlarını darayırdı. O an, “Ah bu qadınlar, necə də
qəribədir”, – dedim öz-özümə. Bir neçə saat bundan əvvəl,
intihara cəhd edən qız, indi gözəl görsənmək üçün saçlarını düzəldir. Nərgiz məni görən kimi, həyəcanla “Raul,
eşitdiklərim doğrudur?” – deyə soruşdu. Aynişan müəllimə
bizə baxaraq, xoş bir təbəssüm etdi:
“Mən Lamiyənin yanına düşüm, qız aşağıda tək qalıb.” –
deyərək, çölə çıxdı. Əslində, Lamiyə bəhanə idi. Yanında rahat olmayacağımızı bildiyi üçün, bizi tək qoymaq istəmişdi.
Otaqdakı xəstə yaxınları üçün qoyulmuş stullardan birini
çəkərək, Nərgizin yanına oturdum. Əlimdəki qızılgülü yastığının yanına qoyub, əlini tutdum.
“Qovuşduq artıq, bütün pis günlər geridə qaldı, Nərgiz”
“Hələ də inana bilmirəm. Mən ümidimi itirdiyim üçün,
intihar etmək istədim. Özümə gəldiyimdə isə, bu xəbəri
eşitdim”.
“Çox qorxutdun məni. Sən ölsən, mən sənsiz nə edərdim,
deyə düşünmədinmi heç?”
“Raul, sənə qovuşmadıqdan sonra yaşamağın heç bir
mənası yox idi mənim üçün. Ona görə də ölmək...”
“Yaxşı, dayan. Ölüm sözünü unudaq, bu mövzunu da
bağlayaq. Əsas odur ki, qovuşduq. Sən sabah burdan çıx, bir
43

az özünə gəl. O biri gün səni istəməyə gələcəyik. Bundan
sonra hər şey çox gözəl olacaq.”
“Çox həyəcanlıyam, Raul. İnşallah hər şey yaxşı olar”.
“Hər şey çox yaxşı olacaq, söz verirəm sənə. İndi yat
dincəl bir az. Görüşün də vaxtı bitir, mən artıq gedim,
elçilikdə görüşərik”, deyib, əyilərək alnından öpdüm.
Nərgizlə sağollaşıb, Lamiyəgilin yanına düşdüm. Sanki birbirini uzun müddətdir tanıyırlarmış kimi, xoş bir söhbətə
qarışmışdı başları.
“Allah həmişə mehriban eləsin”, – deyərək güldüm.
“Sevdiyinə qovuşmusan, kefin düzəlib ha, deyəsən. Sən
zarafat da edə bilirmişsən, Raul?” – deyə, gülməyə başladı
Lamiyə. Aynişan müəllimə də bizə baxıb güldü. Lamiyə:
“İstəyirsən gedək artıq, bir azdan səhər açılacaq. Səni
evə ötürüm, sonra mən də evə gedim.”
“Lamiyə, hər şeyə görə çox sağ ol. Sənə kifayət qədər
əziyyət verdim onsuz da. Mən özüm burdan taksi ilə
gedərəm. Sən get evə, dincəl bir az. Səhər işə getməlisən.”
“Əvvəla, əziyyəti-zadı yoxdur, sən sevdiyinin yanına
gəlmisənsə, mən də gəlinimin yanına gəlmişəm. Gəl gedək,
mən apararam səni. Heç elə şey olar, təzə bəyi taksi ilə
göndərək?” – deyib çox zərif bir şəkildə yenidən güldü.
“Yaxşı onda, biz gedək artıq. Aynişan müəllimə də
Nərgizin yanına qayıtsın, Nərgiz otaqda təkdir... Aynişan
müəllimə, siz də hər şeyə görə çox sağ olun. Bir daha sizə
söz verirəm ki, hər şey çox gözəl olacaq.”
“Bundan heç şübhəm yoxdur, oğlum, arxayın ol.”
Aynişan müəllimə bizi xəstəxananın giriş qapısına qədər
ötürüb, yolçu etdikdən sonra, Nərgizin yanına getmək üçün
44

geri döndü. Lamiyə ilə bərabər maşına oturub, yola düşdük.
Yolda söhbəti ilk başladan Lamiyə oldu. “Görürsən, Raul,
əgər Allah birini sənin qismətinə yazıbsa, əlbət-axır yollarınız qovuşar, yox, əgər qismətində yoxdursa, bütün dünya
da sənə kömək etsə, yenə də bütün çarələr çarəsiz qalar.”
“Lap şair kimi danışdın ha, sən də. Amma, haqlısan. Hər
şey üçün bir daha çox sağ ol.”
“Şair kimi danışmağım normaldır. Nə də olsa, bir yazarla dostluq edirəm. Dəyməz, Raul, mən bütün bunları
həqiqətən də içimdən gəldiyi üçün edirəm. Unutma, sən
mənim dostumsan. Dost yalnız xoş günlərdə yanında olmaq
üçün deyil.”
“Sən həqiqətən, əsl dostsan...”
Lamiyə məni evə qədər apardıqdan sonra, o da öz evinə
getdi. Bir neçə saatdan sonra, artıq işdə olmalıydı. Evə çatdığımda pəncərədən işıqların sönülü olduğunu görüb hər
kəsin yatdığını düşündüm. Evdəkilər oyanmasın deyə qapını açarla açıb, səssiz-səssiz içəri girdim. Dəhlizdən keçib, otağıma doğru getdiyimdə anamı mətbəxdə oturmuş
çay içərkən gördüm. Məni görüb “Raul, gəldin, oğlum?
Nərgizin vəziyyəti necədir?” – deyə həyəcanlı bir səs tonu
ilə soruşdu.
“Salam ana. Narahat olma, Nərgiz yaxşıdır. Hətta, bir
yaxşı xəbərim daha var sənə. Sən niyə yatmamısan bu vaxta kimi?”
“Niyə olacaq oğlum, fikirdən yata bilmədim. Səni göz­
lədim mən də. Xeyir olsun inşallah, nə yaxşı xəbərdir elə?”
Ah, canım anam mənim. Qayğıkeş anam. Boşuna
deməyiblər ki, ağlasa anan ağlar, gerisi yalan ağlar...
45

“Aynişan müəllimə bugünkü hadisədən sonra, artıq bizi
ayırmağın doğru bir fikir olmadığı qənaətinə gəlib. Yəni
səhvini anlayıb. Oturub, uzun-uzun söhbət elədik. Lamiyə
də bizimlə bərabər idi. Aynişan müəllimə dedi ki, ailən hələ
də Nərgizi gəlini olaraq görmək istəyirsə, xəstəxanadan
çıxdıqdan sonra, elçilik üçün buyurub gələ bilərlər.”
“Sənin adına çox sevindim, oğlum. Xeyirlisi ilə səhər olsun, bu barədə atanla danışıb məsləhətləşərik. Allahın izni
ilə, uyğun bir zaman təyin edib, elçiliyimizi edərik.”
Anam oturduğu masadan ayağa qalxdı. Üzümdən öpüb,
boynuma sarıldıqdan sonra, “Oğlum, get yat artıq, sən də
yorğunsan. Unutma, sabah məktəbin də var”, – dedi.
“Yaxşı, anacan, narahat olma. Gedib yatıram indi”,
– deyib, yataq otağıma getdim. Sabahısı gün məktəbə
getdiyimdə, hər zamankından fərqli olaraq, gülərüz, mehriban və şən bir Raul olmuşdum. Bütün dərs boyunca, yalnızca Nərgizlə gələcəyimizə dair planlar qurub, elçilik haqqında düşünürdüm. Bu düşüncələr belə, xoşbəxt olmağıma
artıqlaması ilə kifayət edirdi. Dərsdən qayıtdıqdan sonra,
günün geri qalanını telefonda Nərgizlə danışaraq keçirtdim.
İkimiz də telefonda rahat-rahat danışmağa uzun zamandı
həsrət idik. Hər ikimizin evində də elçiliyə hazırlıq işləri
gedirdi. Bir-birimizə evlərimizdə gedən elçilik hazırlığından danışır, bir yandan da gələcəklə bağlı planlar qururduq.
Otağımın qapısı döyüldü və anam içəri girdi.
“Oğlum, Nərgiz qızıma de, sabah səhər hazırlaşsın, gedib onu evdən götürək. Axşama söz üçün üzükləri alaq.”
Zarafata salaraq: “İndidən üzükləri almaq üçün tez deyil? Bəlkə heç vermədilər qızı”, – dedim.
46

“O dediyin əvvəllər idi, Raul. Həm də zarafat bir yana,
mən Aynişan müəllimə ilə danışmışam. Nərgiz ağır travma
keçirib. İşi çox uzadıb, onu da yormamaq üçün elə sabah hə
cavabından sonra üzükləri taxmaq yaxşı olar. Sən Nərgizə
de, sabah səhər hazır olsun.”
“Yaxşı anacan, deyərəm indi. Narahat olma.”
“Özünüz də yatın dincəlin, sabah işimiz çoxdu.”
Anam qapını bağlayıb, otaqdan çölə çıxdı. Nərgiz telefonda məni gözləyirdi. “Nərgiz, sabah səhər üzük...”
“Eşidirdim danışdıqlarınızı. Həm də ki, xəbərim var.
Anam bayaq demişdi mənə.”
“Lap yaxşı. Elçilikdən qabaq, görüşmüş olarıq bu
vəsiləylə.”
“Sabah üzük almağa gedəndə kimlər olacaq yanımızda?”
“Bizdən anamla mən olacayıq. Sən də kimi istəyirsənsə,
özünlə gətirərsən.”
“Çinarəylə danışaram bir azdan. Mən də onunla bir
yerdə gələrəm.”
Üzük almaq məsələsi, məni daha da həyəcanlandırmışdı.
Gecə yarısına qədər telefonda danışıb, planlar qurduq. Nə
vaxt yatıb qaldığımı xatırlamırdım belə. Sabah olduğunda,
anam otağıma gəlib oyatmışdı məni. “Raul, saat on tamamdır. Mən oyatmasam günortaya kimi yatacaqsan. Elə bil
heç sənin elçiliyin deyil bu gün. Dur hazırlaş, görüləsi işlər
çoxdur.”
“Sabahın xeyir, ana. Sən yeməyimi hazırla, gəlirəm indi.
Yemək yeyim, gedək Nərgizi götürək.”
“Yaxşı, bir az tez ol. Mən otaqdan çıxan kimi təzədən
yatma.”
47

Yatağımdan qalxmadan, yatağın yanındakı çəkməcəyə
uzanıb, telefonumu götürdüm. Saat 10:05 idi. Anam hər
səhər məni oyadanda, otaqdan çıxar-çıxmaz, təkrar yatmağa davam edərdim. Amma, bu dəfə həyəcandan təkrar yata
bilməzdim, sözsüz ki. Ayağa qalxıb əynimi geyindikdən
sonra, əl-üzümü yuyub, mətbəxə keçdim. Atam dəhlizdən
mənə səsləndi:
“Raul, piyada getməyin üzük almağa. Maşının açarın
evdə qoyuram, maşınla gedərsiz. Mən bu günlük piyada
yola verərəm işlərimi.”
“Çox sağ ol, ata. Məni də elə piyada getməyin fikri götürmüşdü bayaqdan. Sən hara gedirsən bəs?”
“Bir-iki saatlıq işim var çöldə. Siz gedin işinizi həll edib,
qayıdın.”
“Yaxşı, ata, xəbərləşərik.”
Səhər yeməyini yedikdən sonra, anamla bərabər hazırlaşıb, çıxdıq evdən. Yolda anam “Nərgizə xəbər vermisən
evdən çıxdığımızı?” – deyə soruşdu.
“Narahat olma, hazırdır o. İndi zəng vuracam, düşəcək
aşağı.”
Məhəllələrinə çatdıqda maşını binanın qarşısında saxlayıb, Nərgizə zəng vurdum. Bir az sonra Nərgiz, rəfiqəsi
Çinarə ilə birlikdə yanımıza gəldilər. Maşından düşüb, salamlaşdıqdan sonra, arxa qapını açıb, “Buyurun, xanımlar,
əyləşin gedək. İşimiz çoxdur”, – deyə gülümsədim.
Çinarə, gülərək “Çox şanslısan, Nərgiz. İncə ruhlu bir
adamla ailə quracaqsan”, – dedi və keçib arxa oturacaqda
əyləşdilər.
Başımı yuxarı qaldırdığımda Aynişan müəlliməni ev­
lərinin balkonundan bu mənzərəyə baxarkən gördüm. O
48

da çox sevincli görsənirdi. Başımız ilə bir-birimizə salam
verdikdən sonra, mən də maşına əyləşdim: “Yaxşı xanımlar, indi deyin görək hara gedirik? Üzükləri hardan alacayıq, bir planınız var?”
Anam: “Raul, sən sür gedək şəhərə. Üzük tapılar”.
Anamın dediyi kimi də elədik. Şəhərə gedib bir xeyli yer gəzdikdən sonra, nəhayət dükanlardan birində
istədiyimiz kimi üzüklər tapdıq. Bəyəndiyimiz üzüklərin
qiyməti baha olduğundan, Nərgiz ilk başda istəmədi. Anam
vəziyyəti başa düşüb, dedi: “Bu sizin bəxt üzüklərinizdi.
Ömürdə bircə dəfə olan bir şeydir. Baha olmasının ziyanı yoxdur. Həm bayaqdan neçə dənə dükan gəzdik, bircə
bunu bəyəndiniz ikiniz də. Hələ görüləsi çox iş var, əgər
həqiqətən bəyəndinizsə götürək bunları.”
Nərgizlə bir-birimizə baxıb, gözlərimizlə sanki bəyən­
diyimizi təsdiqlədik. Üzükləri aldıqdan sonra qəsəbəyə
geri döndük. Nərgiz bəzənmək üçün gözəllik salonuna
gedəcəkdi. Ona görə əvvəlcə Nərgizlə Çinarəni yaşadığımız qəsəbədə gözəllik salonlarının birinə qoyub, ardından
da anamı evə apardım. Anam maşından düşərkən “Raul,
sən hara gedirsən bəs?” – deyə soruşdu.
“Mən bərbərə gedirəm. Saçımı düzəltdirim, sonra evə
gələcəm.”
“Yaxşı Raul, amma, gec qalma. Üç saat sonra Nərgizgildə
olmalıyıq.”
“Yaxşı. Siz hazırlaşın, mən də evə gəlib, tezbazar əynimi
dəyişərəm çıxarıq.”
“Bəs Lamiyə? Bura gəlib, bizimlə bir gedəcək?”
“Yox, ona adresi vermişəm. Özü vaxtında orda olacaq.”
49

“Yaxşı, çox gecikmə sən də. Vaxtlı-vaxtında gedək ki,
ayıb olmasın.”
“Narahat olma, vaxtında gələcəm. Yaxşı, sözə tutma day
məni. Qoy gedim işimi həll edim, gəlim tez.”
Vaxt yaxınlaşdıqca həyəcandan ürəyimin döyüntüsü də
getdikcə artırdı. Hələ elçilikdə belə həyəcanlıyamsa, toyda
yəqin ki, həyəcandan ölərəm, deyə düşündüm öz-özümə.
Saçımı düzəltdirmək üçün getdiyim bərbər, elə yaşadığım
qəsəbədə idi. İllərdi həmişə onun yanına gedirdim. Bu dəfə
də, başqa birinin yanına getmək istəmədim. Bərbər Şaiq
həm xoşdilli, gülərüz bir adam, həm də işinin ustası idi. Hər
kəs, onu saç memarı adlandırırdı. Yanına çatan kimi “Xoş
gəlmisən, Raul. Neçə gündü gözüm səni axtarır”, – dedi.
“Xoş gününə gələk, qardaş. Xeyr olsun?”
“Qulağıma söz-söhbət çatıb yenə. Eşitdim, məktəbdə
qırğın-dava edirsən istədiyin qıza görə.”
“Qulağına çatmasa təəccüblənərdim, onsuz da. Bir azdan, istədiyim qıza elçi gedəcəyik inşallah.”
“Xeyirli olsun, qardaşım. Allah xoşbəxt eləsin. Gəl otur
onda sənin üçün bəy saçı düzəldək, – deyib, gülümsəyərək
əli ilə dəri oturacağı işarə elədi: – Hə, Raul, danış görək.
Həyəcanlısan?”
“Verdiyin suala bax da, əlbəttə ki həyəcanlıyam. Sənin
də başına gəlsin, görərsən onda.”
“Mən səndən altı yaş böyüyəm. Əslində, elə birinci
mənim başıma gəlməli idi. Amma, sən qabağa düşdün.”
“Onsuz da hələ qabaqda universitet, sonra ardıyca
əsgərlik var. Mənim evlənməyimə ən az beş il var. O vaxta
kimi sən çoxdan evlənərsən.”
50

“Hə, yaxşı yadıma düşdü. Hazırlaşırsanmı, heç olmasa,
universitet üçün?”
“Hazırlaşacam. Bu iş həll olsun, daha ciddi düşəcəm o
məsələnin üstünə.”
“Uğurlar sənə. Sən inahatkeş və istədiyini əldə edən bir
adamsan. İstəsən onu da bacararsan. Bu arada hazırsan, təzə
bəy.”
“Şaiq, əlinə sağlıq, qardaş. Bəy saçının qiyməti fərqlidir
səndə də?”
“A kişi, nə bəy saçı, dur çıx çölə. İmkan ver işimizi görək. Səndən pul alası deyiləm xeyir işində”, – deyib
gülməyə başladı.
“Çox sağ ol, Şaiq. Elə isə, gedim onda mən yavaş-yavaş.
Özünə yaxşı bax.”
“Dayan, a kişi, dayan. Pul almayacam dedim, heç olmasa, bir sağ əlini başıma çək də. Mənim də bəxtim açılsın”...
Bərbərdən çıxdıqdan sonra, evə doğru yola düşdüm. Yol
boyu, bu olub-bitənləri Şaiqə kim danışıb görəsən? – deyə
düşünürdüm. Bu bərbərlərin də haqqında məlumatı olmadığı bir nəfər belə olmur qəsəbədə. Kişilərdə kişi salonu, qadınlarda isə qadın salonu. Bax, bu iki yer bütün qəsəbənin
qeybəti olunan məntəqələrdir. Danışmağa söhbət tapmırlarmış kimi, qəsəbədə yaşayan kim varsa – azyaşlıdan qocasına kimi – bir-bir hamısının qeybətini edirlər. Filankəsin
qızın filan oğlanla bərabər görüblər, Mehdinin ortancıl oğlu
siqaret çəkirmiş sən demə, Fariz yoldaşından boşandı keçən
gün, Cavidin qızı universiteti qazana bilmədi, xəbərin var?
və s. İndi də Raul, Nərgizə görə qırğın-dava edirmiş söhbəti.
Axı bütün bu olanlardan sizə nə? Nəysə əşi, mən bu insan51

ları həyatım boyunca anlaya bilməyəcəm belə getsə. Axı bir
insanın nəyinə gərək olsun ki, öz doğması olmayan, kənar
şəxslərin şəxsi həyatı? Görünür, ya bu insanlarda bir problem var, ya da ki məndə...
Telefonuma gələn zəng ilə düşüncələrdən ayıldım. Zəng
vuran anam idi. “Raul, hardasan, oğlum?”
“Bərbərdən indi çıxdım. Evə gəlirəm”
“Bayaq demək yadımdan çıxdı, bir buket qəşəng gül
alaydın gərək. Elçiliyə gül ilə şirniyyat aparmaq adətdəndir.
Şirniyyatı atan alıb. Sən də gələndə gül al.”
“Bunu yadıma vaxtında salsaz, olmazdı? Bir saata
Nərgizgildə olmalıyıq artıq.”
“Bizim də yadımızdan çıxmışdı, oğlum. Yaxşı, uzatma
daha, get tezbazar yolüstü al.”
“Yaxşı, ana, alaram. Siz mən gələnə hazır olun.”
Yaxınlarda bir-iki məhəllə uzaqda bildiyim bir gül dükanı var idi. Ora gedib, Nərgiz üçün yeddi ədəd qızıl gül
seçib, buket bağlatdırdım. Yeddi mənim həm ən sevdiyim,
həm də mənə uğurlu gələn bir rəqəmdir. Evə çatdığımda
anam və atam artıq hazır idilər. Hazırlaşmış, oturub məni
gözləyirdilər. əynimi dəyişmək üçün tez otağıma keçdim.
Qara kostyum dəstim ütülənmiş, otağımın qapı qulpuna
asılmışdı. Tam bu andan etibarən içimi böyük bir həyəcan
sardı. Bu vaxta kimi olan təmkinli, olğun davranışlı adam
getmiş, onun yerinə uşaq kimi sevincək olan biri gəlmişdi.
Kostyumu geyindikdən sonra, otağımda parıltısı ilə göz
qamaşdıran klassik ayaqqabılarımı da geyinib, güzgünün
qarşısına keçdim. Öz-özümə “göz qamaşdırırsan ha, Raul”
deyib gülümsəməyə başladım. Nərgiz görəsən nə edir?
52

Mən bu qədər həyəcanlıyamsa, onun həyəcanını təsəvvür
belə edə bilmirəm heç. İnşallah bir gün, bu güzgünün qabağında bəy kostyumumu geyinərək duracam. Tam şirin-şirin
xəyallara dalırdım ki, anamın “Raul, tez ol bala, vaxt azdı.
İyirmi dəqiqədir, hazırlana bilmədin sən hələ?” – sözləriylə
gecikdiyimizi xatırladım.
“Hazıram, anacan. Çıxa bilərik artıq.”
Anam dolmuş gözləri ilə məni süzərək: “Raul, xoşbəxt
olun, oğlum, canım mənim”, – deyib, hər iki üzümdən öpdü.
“Yaxşı, ana, kövrəltmə day məni. Xeyr işə gedirik, şükür
Allaha. Sənin niyə gözün dolub?”
“Bir gün valideyn olub, övladının xeyir işin görəndə anlayarsan məni. Nəysə, gəl gedək daha. Dediyimiz vaxtda
gedib çataq.”
Hazırlaşıb, tezbazar evdən çıxdıq. Nərgizgil bizdən
iki-üç məhəllə aralı, oxuduğumuz məktəbə yaxın qalırdı.
Təxminən, beş dəqiqə sonra çatmışdıq artıq məhəlləyə.
Lamiyənin maşını, məhəlləyə girən kimi, gözümə sataşdı.
Lamiyə bizdən qabaq gəlmiş, maşında oturub gözləyirdi. O
da bizim gəldiyimizi gördü, maşından enib yanımıza gəldi:
“Salam, Əli dayı. Salam, Sevda xala, necəsiniz? Allah
xoşbəxt eləsin. Sevgiləri əbədi olsun, inşallah.”
“Salam, qızım. Yaxşı olasan. Şükür Allaha yaxşıyıq biz
də. Tez zamanda, səndən görək, inşallah”, – deyə qarşılıq
verdi anamgil. Söhbətlərin kəsərək: “Görüşməyiniz bitdisə
əgər, bəlkə artıq yuxarı qalxaq?” – dedim. Hamı bir ağızdan
gülməyə başladı.
Atam əlini «gedək» mənasında qabağa uzadaraq: “Bəyi­
miz tələsir bir az, gəlin qalxaq”, – dedi. Qapını Nərgizin
53

anası açmışdı bizə. Aynişan müəllimə, gülər üzlə xoş
gəldin edib, içəri buyur etdi. Nərgiz hər zamankı kimi çox
gözəl görsənirdi. Gözlərimi onun ala rəngli gözlərindən
çəkə bilmirdim. Mənə başı ilə salam verdikdən sonra,
valideynlərimlə salamlaşıb, öz otağına keçdi. Qonaq otağına keçib, oturduqdan sonra, təxminən bir saat idi ki,
böyüklər hal-əhval tutur, öz aralarında danışırdılar.
Mən isə bir yandan Nərgizi görmək istəyir, bir yandan
da valideynlərimin əsas mövzuya keçib elçilik etməsini,
Nərgizi istəməklərini gözləyirdim həyəcanla. Yanımda
oturan Lamiyəyə gileylənir, o da məni sakitləşdirməyə
çalışırdı. Anam ara-sıra üzümə baxır, bu düşündüklərimi
gözlərimdən oxuyurmuşcasına gülümsəyirdi. Bir ara, atamın qulağına pıçıltı ilə bir şeylər dedi. Çox güman ki, o,
gözlədiyim cümlə idi.
“Artıq əsas mövzuya keçək, – atam oturduğu rahat divanda, bir az doğrulub, boğazını təmizləyərək, sözə başladı.
– Həə, Aynişan xanım, sizin də izninizlə əsas mövzumuza
gələk”.
Aynişan müəllimə gülümsəyərək, “Buyurun”, dedi sa­
dəcə.
“Gəlişimizin səbəbi məlumdur. Çox istəyərdik ki, bu
elçiliyi elimizin adət-ənənəsi ilə və vaxtı gəldiyində edək.
Amma, məlum vəziyyət belə olmasını tələb etdi. Əlbət, hər
işdə bir xeyir vardır. Bəlkə də Allah belə məsləhət bilib.
Bu gözəl balalar bir-birini sevib, könül veriblər. Bizə düşən
də valideyn olaraq, onlara bu yolda dəstək olmaq, ailə qurmaqlarına və gözəl bir ailə olmalarına kömək etməkdir.
Həə, necə deyərlər, bir qız bir oğlanındır. Allahın əmri,
54

Peyğəmbərin qanunu ilə Nərgiz qızımızı Raul oğlumuza
istəyirik.”
Aynişan müəllimə zərif bir şəkildə, sevincdən yaşarmış
gözlərini ovuşdurdu: “İki gün bundan əvvəl, Nərgizi, gözümün ağı-qarası tək övladımı, itirəcəyimi zənn etmişdim.
Şükürlər olsun ki, Allah onu mənə yenidən bağışladı. Bu
gün isə, bir oğlan övladı daha qazanıram. Eynilə sizin də
dediyiniz kimi, görünür xeyirlisi belə imiş. Bizə “Allah
xoşbəxt eləsin” deməkdən başqa, heç bir söz düşməz artıq.”
Hamı bir ağızdan xeyir-dua verməyə başladı: “Allah
xoşbəxt eləsin, yarıyanlardan olsunlar.” Aynişan müəllimə
Nərgizə səslənərək, “qızım, şirinçayları gətir” dedi.
Lamiyə ayağa qalxıb “Mən də Nərgizə kömək edim. O
indi həyə­canlıdır”, – deyərək Nərgizin yanına getdi. Anam
“Şirinçayımızı içəndən sonra, istəyirik uşaqlara bu gün
söz üzüklərin taxaq. Sonra isə, oturub uşaqların gələcəyi
haqqında bir az söhbət edək”, – dedi. Aynişan müəllimə
gülümsəyərək başı ilə razılıq əlamətini bildirdi.
Bir az sonra Lamiyə və Nərgiz əlində şirin çaylar ilə
yanımıza gəldilər. Birinci mənim valideynlərimə, sonra öz anasına, Lamiyəyə və ən son mənə çayları verib,
otaqdan çıxmaq istəyirdi ki, “Getmə qızım, otur sən də –
deyə səsləndi atam. Aynişan müəlliməyə doğru dönərək,
– icazənizlə Nərgiz də qalsın. Nə də olsa, onların gələcəyi
haqqında danışacayıq”. Aynişan müəllimə Nərgizə əli ilə
otur deyə, işarə elədi.
Çaylarımızı içdikdən sonra, növbə üzükləri taxmağa
gəldi. Hamı ayağa qalxaraq, Nərgizlə mənim başımıza toplandı. Lamiyə qırmızı lent taxılmış üzükləri barmağımıza
55

taxdı. “Allah xoşbəxt eləsin, əzizlərim. Allah toyunuzu
görməyi qismət eləsin. Bir ömür sevib-sevilənlərdən olasız, inşallah” deyib, əlində tutduğu qayçı ilə lenti kəsdi.
Hamı bir daha təbrik edib, xeyir-dualarını verdikdən sonra əyləşib, qaldığımız yerdən söhbətə davam etdik. Atam:
“Həə, izninizlə indi, ikinci əsas məsələyə keçək, – deyib,
söhbətə başladı. – Raul on bir, Nərgiz isə onuncu sinifdədir.
Sözün açığı, mən belə düşünürəm ki, Raul universitetin dördüncü, yəni son ilində olan vaxtı nişan edərik. Sonra Raul
hərbi xidmətə gedib gələr, eyni zamanda Nərgiz də universiteti bitirmiş olar. Əsgərlikdən gələndən sonra isə şanımıza
layiq gözəl bir toy edərik. Mənim bu haqda düşüncəm budur. Siz necə düşünürsünüz, Aynişan xanım?”
“Məncə də sizin dediyiniz kimi uyğundur. Tələsən bir
yerimiz yoxdur nədə olsa. Xeyirlisi Allahdan.”
Əsas məsələlər haqqında danışıb, qərarımızı verdikdən
sonra, təxmini bir-iki saat daha oturub, gecəni sonlandırdıq. Təbii ki, gecəni sonlandırmaq Nərgizlə mənə aid deyildi. Bizim üçün tam tərsinə, gecə uzun çəkəcəkdi bəlli
ki. Çünki ikimiz də telefonlara sarılıb səhərə qədər birbirimizlə danışmağın planlarını qururduq artıq. Lamiyəyə
minnətdarlığımı bildirib, hər şey üçün bir daha təşəkkür
etdikdən sonra, onu maşınına qədər yolçu edib, biz də evə
doğru yol aldıq. Evə çatar-çatmaz, ilk işim ayaqqabılarımı
çıxarıb, otağıma keçmək oldu. Əynimdəki kostyumu belə
dəyişəcək səbrim yox idi. Ona görə də elə kostyumla yatağıma uzandım.
O gecə sübhə qədər telefonla danışdıq. İkimiz də özü­
müzlə qürur duyurduq. Bu yaşda gerçək sevgini tapdığımı56

zı və sözlənərək bu sevgini bərkitdiyimizi düşünürdük. Nə
də olsa, bu yaşda hər kəs ailəsini buna razı sala bilməzdi.
Tam anlamı ilə bir çılğınlıq idi bu. Sabahısı gün, bazar günü
idi. Görüşmək üçün öz aramızda planlar qururduq. Bundan
sonra görüşəndə, qəsəbədəki güvənlik kamerası rolu oynayan o insanlardan özümüzü gizlətməyə ehtiyac yox idi.
Aynişan müəllimənin qorxusundan gizli-gizli görüşdüyümüz günlər, artıq geridə qalmışdı.
Səhər tezdən hazırlaşıb evdən çıxdım. Nərgizi evlərindən
götürüb, gəzməyə gedəcəkdik. Evlərinə çatdığımda qapını
Nərgiz açdı. Üzgün olduğu, ala rəngli gözlərindən çox rahat
sezilirdi. “Nəsə olub, Nərgiz?”
“Gəl içəri, Raul, anam da səni gözləyirdi elə.”
Görüş üçün icazə ala bilmədiyini anlamışdım. Ayaqqa­
bılarımı çıxararaq, içəri otaqda olan Aynişan müəllimənin
də eşitməsi üçün bir az yüksək səslə:
“Görünür icazə ala bilməmisən görüş üçün. Narahat
olma, mən icazə alaram. Mən Aynişan müəlliməni çox
istədiyim qədər, o da məni çox istəyir. O mənim xətrimə
dəyməz”, dedim.
İçəri keçdiyimizdə Aynişan müəllimə gülərək “Ah, Raul,
ah, belə şirinliklər edə-edə həqiqətən də özünü çox istədə­
cəksən zamanla. Buna əminəm.”
Bir az zarafatyana bir şəkildə “Necə bəyəm? İndi çox
istəmirsiz ki, məni?” deyə soruşdum.
“İndi də çox istəyirəm, amma, sözümə qulaq assan,
zamanla lap çox istəyəcəm. Keçin oturun ikiniz də, sizə
deyəcəklərim var”, deyə əlavə etdi Aynişan müəllimə.
Nərgizlə bir-birimizə sual dolu baxışlarla baxaraq, oturduq.
57

“Baxın uşaqlar, mən sizi çox yaxşı başa düşürəm. Birbirinizi həqiqətən sevirsiniz, bunu da bilirəm. Sevginizə də
hörmət edirəm hətta. Amma, sizin bu yaşda sözlü olmağınız, bütün günü gəzib-əylənəcəyiniz anlamına gəlmir. Siz
hələ məktəblisiniz. İkiniz də universitetə qəbul olmalısınız.
Raul, əsas da sən. Sən onbirinci sinifdəsən. Bir neçə ay sonra qəbul imtahanın olacaq sənin. Mən müəllimə adamam.
Mənim qızım da, kürəkənim də ali savadlı olmalıdır.”
Aynişan müəllimənin dediklərinə ikimiz də başımızı
sallayaraq razılıq verir, bir yandan da, yenə əvvəlki kimi
görüşə bilməyəcəyimizi düşünməyə başlamışdıq artıq.
“Raul, qulaq asırsan sən mənə? Fikrin hara getdi sənin?”
“Diqqətim sizdədir. Haqlısınız əlbəttə ki. Nərgiz də, mən
də universitet oxuyacağıq.”
“Bəli, oxumalısınız! Məktəbdə onsuz da bir-birinizi görəcəksiniz, buna qarışmayacam. Məktəb xaricində
isə universitetə daxil olana qədər, sadəcə ayda bir dəfə
görüşməyinizə icazə verəcəm. İstisna olaraq sözlənməyiniz
xətrinə bu gün gəzməyə gedə bilərsiniz.”
Bu son sözlər ikimizin də gözünə işıq gətirdi sanki.
Nərgiz oturduğu yerdən qalxaraq, anasının boynuna sarıldı. “Bəs mənə deyirdin, Raul gəlsin, ona da sözümü deyib,
göndərəcəm evlərinə?
Aynişan müəllimə gülümsəyərək “Neyniyim, çox istə­
yirəm də onu. Xətrinə dəyə bilmədim”, deyərək həm mühiti yumşaltdı, həm də bayaq ona eşitdirmək üçün dəhlizdə
yüksək səslə dediklərimə qarşılıq verdi.
Hazırlaşıb çıxdıq evdən. Getmək istədiyimiz yer Bo­
tanika bağı idi. Nərgizlə çox uzun zaman idi ki ora getmək
58

istəyirdik. Bir gün əgər rahat-rahat görüşə bilsək, mütləq
ora da gedərik, deyə planlar qururduq. Qış olsa, gedib qartopu oynayar, qarın üzərində öz izlərimizi qoyar, yaz olsa,
gedib güllər-çiçəklər arasında gəzər, piknik edərdik, deyə
düşünmüşdük.
Fevral ayının son günləri idi. Demək olar, qış artıq
bitmiş, sadəcə gecələri üşümə verən soyuqları qalmışdı
geriyə. Yaz isə yavaş-yavaş gəldiyini hiss etdirirdi təbiətdə.
Gündüzləri havalar nisbətən daha isti olurdu və ən əsası,
baharın xəbərçisi olan çiçəklər çoxdan dörd bir yanda açmağa başlamışdı. Yaz mövsümündə biz bu bağı cənnətdən
bir guşə adlandırırdıq. Şəhərin səs-küyündən uzaq, yaşıllıq,
gül-çiçək, quşların cəh-cəh vurması. Necə deyərlər, gül bülbülü çağırır, bülbül də gülü. İkimiz də ona görə bu huzur
verən yeri çox sevir, tez-tez gəlirdik bura. Sadəcə ikimiz
bərabər gələ bilməmişdik heç vaxt. Bu gün, o gün idi. Bir
xəyalımız daha gerçək olurdu bu gün. Bir az gəzdikdən
sonra piknik edəcəyimiz yeri qərarlaşdırıb ayaq saxladıq.
Nərgiz piknik üçün hazırladığı çantadan, yerə sərmək üçün
bir örtük çıxardı. O, hazırlıq görərkən, mən də bir az aralıda
ətrafdakı güllərdən ona bir çələng düzəldirdim.
Nərgiz piknik masasını hazırladıqdan sonra yanıma
gəldi. “Hazırdır, Raul, gəl oturaq”. “Sən otur, bir dəqiqəyə
gəlirəm”. Nərgiz əlimdə düzəltdiyim çələngə diqqətlə baxaraq, bir az daha yaxına gəldi. “Nə edirsən ki sən burda?”
“Sənin üçün güllərdən çələng düzəldirdim. Bitdi artıq.”
Əlimdəki çələngi Nərgizin başına qoydum. Adi güllərdən
düzəltdiyim bir çələng belə, Nərgizə çox gözəl yaraşmışdı. Heç nə demədən bir neçə saniyə sarıldı mənə. Sonra
59

əlimdən tutub, gülümsəyərək “gedək, Raul, süfrə hazırdır”,
dedi.
Piknikə başladıqdan bir az sonra, Nərgiz yaman fikirli
görsənirdi gözümə. Sanki bura bərabər gəldiyim gülərüz,
sevincək Nərgiz deyildi yanımdakı. “Nə baş verir, Nərgiz?
Nəyə görə belə fikirlisən?” deyə soruşdum.
«Fikirli deyiləm. Sadəcə bir az düşündüm».
“Nə haqda? Səsli düşün ki, kömək eləyim sənə».
“Anamın dedikləri haqqında. Dörd-beş aydan sonra artıq sənin universitetə qəbul imtahanındır. Öz aramızdır, sən
isə buna hazır deyilsən».
“Narahat olma, Nərgiz. Mən bu haqda düşünmüşəm.
İstəyirəm Anarla görüşüm bu axşam. Onu da universitetə
hazırlaşması üçün məcbur edəcəm. Mən inanıram ki, ali
məktəbə bir yerdə hazırlaşsaq biz bunu bacaracayıq. Biz
ikimiz gördüyümüz bütün işlərdə bərabər olmuşuq hər
zaman. Sadəcə bir müddətdir başım bizim məsələlərə qarışmışdı. Bir halda ki mən universitet oxuyacam, gərək bu
yolda Anarı da özümlə gəlməyə razı salım.”
“Bu, yaxşı fikirdir, Raul. Məktəbdə bütün müəllimlər
sizin ikinizin də haqqında “Əslində çox ağıllı uşaqlardı.
Oxusalar, çox savadlı olarlar. Amma, oxumaq yerinə boşboş avaralanırlar ancaq”, deyə danışırlar.
“Hansı müəllim deyib ki, bunu?”
“Önəmli olan hansı müəllimin dedikləri deyil. Önəmli
olan dediklərinin doğruluq payıdır. Məncə tamamilə haqlıdırlar. Bu arada anamın məni sənə vermək istəməməyinin
səbəblərindən biri bilirsən nə idi?” – Sual dolu baxışlarla sadəcə üzünə baxmağa davam etdim. – “Ən bö60

yük səbəblərdən biri, sizin yaxşı imkanınızın olmamağı
idi. Bilirsən necə, mən atasız böyümüşəm. Anam məni
çox çətinliklərlə bu yaşa gətirib çıxarıb. Ona görə də o,
gələcəkdə mənim də eyni çətinlikləri çəkməyimi istəmir.
Sözün açığı mən də həmçinin. Düzdü, siz kasıb sayılmazsız. Amma, imkanlı bir ailə də deyilsiz.”
Nərgizin dedikləri məni həm məyus etmiş, həm də
çox utandırmışdı. Bunu Nərgizə bildirməməyə çalışsam
da, təəccüblə Nərgizin üzünə baxır, sözünü kəsmədən
dediklərini dinləyirdim. Görünür, nə qədər gizlətməyə çalışsam da, o da bunun fərqinə varmışdı ki, sözlərinə belə
davam elədi: “Raul, nəticədə biz bir-birimizi sevirik. Kasıb
da olsaq, varlı da olsaq – biz bir ailə olacayıq. Amma,
dediklərimi bir az düşün. Sən istəməzsən ki, gələcəkdə
yaxşı bir maşının olsun? Sizin maşınınız kimi dəmir parçası yox, bahalı bir maşın. Gözəl bir evin və yaxşı pul qazandığın bir işin olsun. İstəməzsən? Nə yalan deyim, mən
istəyərəm, məsələn. Buna görə də gələcəyimiz üçün indidən
çalışmalıyıq.”
“Mən də istəyərəm, əlbəttə. Kim istəməz ki, bu saydıqlarını? Qismət Allahdan. Ümidvaram ki, yaxşı bir gələcəyimiz
olacaq bizim də. Bunun üçün əlimdən gələni edəcəyimə
şübhən olmasın, Nərgiz.”
“Şübhəm yoxdur. Mən inanıram ki, mənim sevdiyim
adam, bunu etməyə qadir olan biridir”.
Piknik bitdikdən sonra, toparlanıb evə tərəf yol aldıq.
Evdən çıxarkən, hava qaralmamış Nərgizin evdə olması
barədə tənbeh eləmişdi Aynişan müəllimə. Qəsəbəyə dönüb, Nərgizi evə ötürdükdən sonra ilk işim Anarı axtar61

maq oldu. Dəfələrlə zəng vursam da, telefonu sönülü idi.
Nə olur-olsun, bu söhbəti onunla bu gün danışmalı idim.
Evlərinə getdiyimdə anası Ruziyyə xala, Anarın evdən
təzəcə çıxdığını dedi. Gedə biləcəyi yerləri az-çox təxmin
edirdim. Nədə olsa, yaxın dostum idi. Eyni məktəbdə oxumağımız və qonşu evlərdə yaşamağımız demək olar, bütün
günümüzün bərabər keçməsinə səbəb olurdu. Bir az axtardıqdan sonra, nəhayət ki, tapdım onu.
Qəsəbədə cavanların daha çox getdiyi bir çayxana var
idi. Son zamanlar, Anarın orada çox vaxt keçirdiyini bilirdim. İçəri girdiyimdə ağzında siqaret, əlində domino daşları
və yanında üç nəfər tanışı ilə oturmuşdu. Yanlarına gedib
salamlaşdıqdan sonra, Anara onunla vacib bir işim olduğunu deyib, ondan mənimlə gəlməsini xahiş etdim. Vacib
bir səbəbi olmasa, belə bir şey etməyəcəyimi yaxşı bilirdi.
Ona görə də heç nə soruşmadan dostlarına üzrxahlıq edib,
kafedən ayrıldıq.
“Nə olub, Raul? Yenə kimləsə qırğın-davaya gedirik?”
“Yox, Anar. Bu dəfəki ciddi bir məsələdir”.
“Nə qədər ciddi bir məsələ? Hara gedirik ki?”
“Hara getsək, mənimlə gəlməyəcəksən ki?”
“Boş-boş danışma, Raul! Ölümə gedirik desən, yenə də
gələrəm. Bunu sən də bilirsən. Sadəcə maraqdan soruşuram.”
“Nə vaxta kimi belə həyat tərzi sürməyi düşünürsən?
Səhər-axşam çayxanada domino oynamaqla, necə bir
gələcək düşünürsən, məsələn?”
“Nə olub, Raul? Nədən danışırsan sən?”
62

“Bir neçə ay sonra dost-tanışlarımız ali məktəbə qəbul
olacaq. Özlərinə bir gələcək quracaqlar. Biz nə edəcəyik
bəs? Əsgər gedəcəyik?
“Əsgər getməkdə pis nəsə var ki, bəyəm?”
“Əsgər getməkdə pis nəsə yoxdu. Hərbi xidmət hər birimizin borcudur. Amma, gələndən sonra nə edəcəyik? Kim
bizi yaxşı bir işə götürəcək?”
Anar başını qaşıyaraq bir az düşündü. Üzündə qəribə bir
ifadə ilə mənə tərəf dönüb:
“Yaxşı, sən nə düşünürsən bəs? Nə məsləhət görürsən,
daha doğrusu?” deyə soruşdu.
“Məsləhətim odur ki, biz də digərləri kimi ali təhsil alaq.
Hərbi xidmətə isə sonra gedərik. Az əvvəl dediyim kimi,
hərbi xidmət onsuz da hər birimiz üçün vətən borcudur. O
borcu əlbət-axır ödəyəcəyik.”
“Necə edəcəyik bəs bunu? Sənin də dediyin kimi bir
neçə ay sonra qəbul imtahanının vaxtıdır artıq. Biz isə hırnan-zırı qanmırıq.”
“Düzdü, vaxt azdır. Amma, ikimiz də bilirik ki, biz
istəsək bunu bacara bilərik. Uşaqlıqdan bəri sən humanitar,
mən isə texniki fənləri hər zaman yaxşı bilmişik. Bərabər
hazırlıq kurslarına gedərik. Gecə-gündüz oxuyub, birbirimizə də kömək edərik.”
Dediklərim yavaş-yavaş Anarın da ağlına batmağa başlamışdı. Mən onun bütün düşüncələrini üzündəki ifadədən
anlayırdım. Eynilə o da mənim. Bir insanın ağlından
keçənləri, onun üzündəki ifadədən və ya gözlərindən anlamağı, sözsüz ki, onun ən yaxınları bacara bilər yalnız.
63

“Yaxşı, Raul. Onda elə günü sabahdan oxumağa başlayaq. Amma, mənim bir şərtim var.”
“Nə şərt?”
“Nə olur-olsun, çıxdığımız yoldan geri dönməmək və qarşımıza qoyduğumuz məqsədi layiqincə yerinə yetirəcəyimiz
barədə bir-birimizə söz verək.” – Anarın bu cavabı məni
həm şad etmiş, həm də daha çox həvəsləndirmişdi. Qürurlu
bir şəkildə əlimi Anarın çiyninə qoydum.
“Söz, qardaşım, söz.”
***
Evə gəldiyimdən bəri, özümü çox qəribə hiss edirdim.
Yaşana biləcək bütün duyğuları eyni anda yaşayırdım sanki.
Nərgizin maddi durumumuz haqqında dedikləri çox canımı
sıxmışdı. Botanika bağında dedikləri, məni çox utandırmışdı. Mən heç vaxt gözü çox yüksəklərdə olan, böyük arzuları
olan bir adam olmamışdım. Mənim tək arzum başımı soxacaq bir daxmam olsun, o daxmada Nərgiz və iki uşağımız
olsun – istəyirdim. Biri oğlan, biri qız. Oğlan eyni mənə
bənzəsin, qız isə Nərgizə. Gözləri onun gözləri kimi olsun, məsələn. Mən yaşadığımız qəsəbədə müəllimlik edim.
Çətinliklə dolansaq belə, xoşbəxt bir ailəm olsun. Amma,
bu gün Nərgizin dedikləri bütün bu fikirlərdən daşındırdı
məni. Məsuliyyət və öfkə qarışıq bir hiss gəlmişdi mənə.
Gələcəkdə Nərgizin istədiyindən də, daha imkanlı biri olacaqdım. Bunun üçün ilk addımı sabah Anarla bərabər atacaqdıq. Sabah universitetə hazırlıq üçün kursa yazılacaqdıq
ikimiz də. Nə olursa olsun, ali məktəbə qəbul olmalı idim.
Həm istədiyim gələcəyi əldə etmək üçün, həm də ailəmi
məyus etməmək üçün. Çünki gedəcəyimiz kurs bir neçə
64

ay maddi sıxıntı yaradacaq idi atam üçün. Elə tək bunun
məsuliyyəti, əlimdən gələnin ən yaxşısını etməyim üçün
əsaslı səbəb idi.
Səhər ilk işimiz, məktəbdən çıxar-çıxmaz, kursa getmək
oldu. Bizim kimi gec hazırlaşmağa başlamış, amma, qavrama qabiliyyəti yaxşı olan abituriyentlərdən ibarət bir qrup
var idi. Kursda belə bir qrup tapmaq bizim üçün çox yaxşı olmuşdu. Gündəlik qrafikimizi elə qurduq ki, gündüzlər
məktəbdə müəllimlərdən kömək alır, məktəbdən sonra
kursa gedir, hətta kursdan sonra belə gecələr bir-birimizin
evində olur, gecə saat üçə, dördə qədər oturub dərs oxuyurduq. Anar Azərbaycan dili və ingilis dilini, mən isə fizika
və riyaziyyat fənlərini çox yaxşı qavrayırdıq. Zəif olduğumuz fənlərdən isə bir-birimizə kömək edirdik. Bir müddət
sonra, ilk başlardakı özümüzə qarşı olan güvənsizlik duyğusu getmiş, yerini arxayınlıq almışdı. Artıq ikimiz də buna
inanırdıq. Biz bunu bacaracağıq!
***
Bu minvalla günlər həftələri, həftələr ayları qovmuş
və artıq on bir il oxuduğumuz məktəblə vidalaşmaq vaxtı
gəlib çatmışdı. Bu gün “Son zəng” idi. Bizim üçün son dəfə
çalınacaqdı bu məktəbin zəngi. İnsanın həyatında yaşadığı elə günləri olur ki, neçə yaşına gəlirsə gəlsin, o günləri
əsla unutmur. O günlərdən biri də on bir ilinin keçdiyi, hər
kvadrat metrində bir uşaqlıq xatirəsinin olduğu məktəblə
vidalaşdığı gündür. Çox insan məktəb illəri boyunca, kaş
ki tez bitirəydim məktəbi, canım qurtaraydı, deyə düşünür.
Son zəng günü gəlib çatdığında isə hər nə qədər bildirməsə
65

belə, hər kəs kimi o da kövrəlir məktəbin bitməsinə. Çünki,
məktəb illəri həyatının ən çılğın, ən rəngarəng və qayğısız keçdiyi illər olur. Böyüklər hər nə qədər “Bu illərinizin
qədrini bilin, sonra çox darıxacaqsınız bu illər üçün” desə
belə, mən də hər bir şagird kimi, bu sözləri qulaq arxasına
vururdum. Bax elə məktəb illərinə xas olan əsas şey də bu
idi. Çünki biz özümüzü hamıdan ağıllı sayırdıq.
Məktəbin girişi önündə bütün onbirincilər yığılmış, son
sözlərimizi deyir, mahnılar oxuyurduq. Bütün məzunların
yaxınları və ailəsi də burada idi. Bizimkilər də həmçinin.
Bir ara uzaqdan Nərgizin mənə əl salladığını görmüşdüm.
Kövrəkliyim iki qat daha artmışdı o an. Dərin bir nəfəs
çəkib, bir Nərgizə, bir də geridə qoyub getdiyim məktəbə
baxdım. Bu məktəb sayəsində tapmışdım mən sevgimi.
Mən birinci sinifdə oxuyarkən Nərgizin bizim sinfə ilk
girdiyi gün canlanmışdı gözümün önündə. Məktəbi buraxıb getmək onsuz da çətin gəlirdi mənə. Bir yandan da
Nərgizi burda tək qoyub getmək bir az da canımı sıxırdı.
Bu can sıxıntıma yaxşı gələn tək şey Aynişan müəllimənin
də bu məktəbdə işləməsi idi. Mən olmasam belə, o Nərgizin
məktəbdəki son ilində daima yanında olacaq idi.
Daldığım bu xəyallardan zəngin səsi ilə ayıldım. Və
budur, artıq bizim üçün sonuncu zəng çalındı. Son zəngin
standart adət-ənənələrini yerinə yetirdikdən sonra, Nərgizi
evlərinə qədər ötürüb, Anarla birlikdə bizim evə getdik.
Evə girər-girməz, Anar deyinməyə başlamışdı. “Bütün
onbirincilər bu gecə orda olacaq, Raul! Onlar orada
əylənəndə biz burda oturub axmaq kimi dərs oxuyacayıq?
Bir gün dərs oxumasaq, dünya dağılacaqdı bəyəm?”
66

“Qəbul imtahanına cəmi bir ay qalıb. Sən bunun fərqin­
dəsən, a kişi? Bir ay sonra imtahan verəcəyik, amma, hələ
də bilmədiyimiz çox şey var.”
“O bilmədiklərimizi bir gündə öyrənəcəyik, professor?”
“Boş-boş danışıb canımı sıxma, Anar. Tələbə olandan
sonra istədiyimiz qədər əylənərik. Onlar ilboyu bu imtahana hazırlaşıblar, hətta illərdi. Təbii ki, tələbə olmaq kimi
bir fikri olmayanları demirəm. Ona görə də bu gecə bizim
orada yerimiz yoxdur.”
Anar bu sözlərimdən sonra dərin bir köks ötürüb, əsəbi
bir şəkildə çantasından çıxardığı kitabları masaya fırlatdı. Dodaq altından “Universitetə qəbul olduqdan sonra bu
lənətə gəlmiş kitabların hamısını bir-bir yandıracam”, deyə
öz-özünə mırıldandı. Bundan sonra artıq, məktəb də yox
idi. Məktəbdə olduğumuz altı-yeddi saat vaxtı da oxumağa
sərf edəcəkdik. Oxumaqdan bezdiyim, yorğun düşdüyüm
zamanlarda məni özümə gətirən tək bir şey var idi. Nərgizin
botanika bağında mənə dediyi sözlər. O sözləri Nərgizdən
eşitmək canımı çox acıtmışdı həqiqətən də. Özümə, nəyin
bahasına olursa olsun, bir gün çox imkanlı bir adam olmağa, söz vermişdim. Masanın üstünə qoyduğum mobil telefonum zəng çaldı. Telefonun ekranına baxdığımda
zəng edənin Lamiyə olduğunu gördüm. Bu gün, Məzun
günümdə yanımda yox idi. Gəlmədiyi üçün üzülmüşdüm,
amma gəlmədiyinə görə yəqin ki, önəmli bir səbəbi var, demişdim özüm-özümə.
“Alo, eşidirsən, Raul?”
“Salam, Lamiyə, eşidirəm. ”
67

“Bilirəm incimisən məndən. Amma, bu gün işlər o qədər
çox idi ki, sənin son zənginin olduğu tamam yadımdan çıxmışdı”.
“Eybi yox, Lamiyə, önəmli deyil. Canın sağ olsun”.
“Üzr istəyirəm, Raul. De görüm, özümü sənə necə bağışlada bilərəm?”
“İşinlə bağlı gələ bilməmisən, nəticədə. Ona görə də
eybi yox. Amma, yenə də ürəyini rahatlatmaq üçün bir
şey etmək istəyirsənsə, qəbul imtahanına gedəndə sən də
Nərgizlə bərabər yanımda ola bilərsən.”
“Böyük bir məmnuniyyətlə, əziz dostum. Onsuz da
elə bir gündə sənin yanında olmasam, özümü çox pis hiss
edərəm.”
“Elə isə, bir ay sonra görüşmək üzərə. Çünki bu bir ay
ərzində evdən bayıra çıxacağıma inanmıram.”
Lamiyə hər zamankı incə gülüşü ilə “Allah zehin açıqlığı
versin. Tez zamanda görüşmək üzərə”, deyərək sağollaşdı.
Anara doğru döndüyümdə, əlindəki kitabı çox diqqətli
və sakit bir şəkildə oxuyan bir adamla qarşılaşdım. Sanki
ətrafında bir vakuum yaratmışdı özünə. Qulağının dibində
telefonla danışmağım belə onu heç rahatsız etmirdi.
Ümumiyyətlə, məni heç eşitmirdi sanki. Önümüzdəki bu
bir ay bizim üçün heç də asan olmayacaqdı...
***
Zəngli saat çaldığında səhər yeddi idi. Gözlərimi açmadan, yatdığım yerdən əlimi uzadaraq söndürdüm onu. O
zəngin səsindən zəhləm gedirdi. Hər səhər o səs ilə yuxudan oyanmaqdan bezmişdim artıq. Ona görə də yatdığım
yerdən, gözübağlı şəkildə onu söndürməyi vərdiş etmişdim.
68

Onu söndürdükdən sonrakı təkrar yatdığım dörd-beş dəqiqə
nəyə desən dəyərdi mənim üçün. O anı doya-doya yaşamaq
üçün hətta gedəsi bir yerim olmadığı günlərdə belə, bəzən
zəngli saatı gecədən qurar, oyandığımda isə onu söndürüb
təkrar yatardım. Bəlkə də bu bir axmaqlıqdır. Amma axmaqlıq belə olsa, bunu etməyi çox sevirdim. Unutmayaq ki,
bu həyatı gözəl edən tək şey axmaqlıqlardır.
Yatmadan əvvəl ən son saata baxdığımda 05:32 idi. Nə
qədər yatmaq istəsəm də həyəcandan bütün gecə yata bilmirdim. Təxmini, bircə saat yuxuda olmuşdum deyəsən.
Bugünkü günün əhəmiyyəti yadıma düşdükdə yorğunluqdan
aça bilmədiyim gözlərim, üzünə fənər tutulmuş dovşan
gözləri kimi açıq qaldı. Bu gün böyük gün idi. Səbirsizliklə
gözlənilən imtahan günü gəlib çatmışdı nəhayət ki. Cəld
ayağa qalxıb hazırlaşmağa başladım. Əynimi təzəcə geyinmişdim ki, telefonun zəngi çaldı. Zəng vuran Anar idi.
“Sabahın xeyir, Raul, qalxa bilmisən yataqdan?”
Güzgüdəki əksimə baxıb, gözlərimi ovuşdurdum.
“Sabahın xeyir. Özüm qalxmışam birtəhər, amma beynim hələ də yatıb sanki.”
Anar gülərək cavab verdi: “O beyin sənə çox lazım olacaq bu gün. Ona görə də oyat beynini və hazırlaşıb imtahana get.”
“Çalışacam. Sən tək gedəcəksən bəs?”
“Hə, Raul, məni bilirsən özün. Yanımda bir adam olsa,
əksinə, daha da stressə girərəm orda. Sən kiminlə gedirsən?”
“Nərgizlə gedəcəm. Hə, bir də Lamiyə də gəlməli idi.
Yaxşı Anar, ikimiz də hazırlaşaq. İmtahandan çıxanda
görüşərik.”
69

Son olaraq ikimiz də bir-birimizə uğurlar diləyib sağollaşdıq. İmtahanlarımız ayrı-ayrı məktəblərdə olacaqdı,
təəssüf ki. İmtahana bərabər getmək arzularımız suya düşmüşdü. Bu son bir ayda gecə-gündüz dərs oxumuşduq.
Əslində ikimiz də artıq universitetə qəbul olacağımızdan
əmin idik. Bunun üçün, qısa vaxt da olsa belə, çox çalışmışdıq. Sadəcə bizi həyəcanlandıran tək şey yaxşı bir
universitetə və mümkünsə dövlət sifarişli yerlərə qəbul
olunmaq arzusu idi.
Qonaq otağından səslər gəlirdi. Valideynlərim deyəsən
mənə görə erkən oyanmışdılar bu gün. Diqqətlə qulaq asdığımda üçüncü bir adamın səsi daha eşidilirdi sanki. “Axı
bu vaxtı kim gəlmiş ola bilər ki?” deyə düşünərək qonaq
otağına doğru getdim. Otağa daxil olduğumda, Lamiyəni
valideynlərimlə bərabər çay içərkən görəndə, təəccübləndim
sözün açığı. Lamiyə üzündəki təbəssümlə təzad yaradan ciddi bir səs tonu ilə “Elə bilirsən tək həyəcanlı olan
sənsən?” deyə soruşdu.
“Xoş gəlmisən, Lamiyə. Evə gələcəyini bilmirdim.
Şəhərdə görüşərik deyə düşünmüşdüm mən.”
Lamiyə çayından bir qurtum aldı. “Sözün açığı özümü
bağışlatmaq üçün bura gəlmək istədim. Son zəng günü yanında ola bilməmişdim. Ona görə də, bu gün evdən çıxdığın
andan etibarən yanında olmaq, sənə dəstək olmaq istədim.”
“Hə, bax bu başqa məsələ. İndi səni bağışlamaq olar.”
Hamı gülməyə başladı. Masada dörd stəkan çay var idi.
Əlimlə stəkanlardan birini işarə edərək “dördüncü kimindir
bəs?” deyə soruşdum. Anam:
70

“Sənin çayındır, oğlum. Elə mən də səni oyatmağa
gələcəkdim indi. Həyəcandan tamam ağlımı itirmişəm.
Başım qarışıb burda söhbət eləməyə.”
“Ana, imtahan verəcək olan mənəm. Sən niyə həyəcan­
lısan ki bu qədər?”
Anam təbəssüm edərək bir ah çəkdi: “Özün valideyn olmadan, valideynin övlad üçün necə narahat olduğunu anlamazsan, Raul.”
“Anacan, burda narahat olunası bir şey yoxdur. Nə də
olsa dünyanın sonu deyil bu imtahan.”
Lamiyə əllərini ovuşduraraq söhbətə daxil oldu: “Sevda
xalaya cavab qaytarmaq yerinə oturub səhər yeməyini yesən
yaxşı olar. Hələ Nərgizi də götürməliyik evdən. Vaxtımız
azdır.”
“Yemək yeməyəcəm onsuz, bir stəkan çay içim, sonra
çıxaq.”
Həyəcanlı olduğum anlarda nə qədər ac olsam belə,
yenə də yemək yeyə bilmirdim. Ən sevdiyim yemək belə
olsa, boğazımdan keçmirdi sanki. Bir az sonra hazırlaşıb
çıxdıq evdən. Evdən çıxarkən valideynlərimin “Biz sənə
güvənirik, Raul, sən bunu bacaracaqsan”, sözləri imtahana girənə qədər ağlımdan çıxmadı. Onları məyus etməyə
haqqım yox idi. Nərgizi evdən götürüb, imtahan verəcəyim
məktəbə doğru yola çıxdıq. Yol boyu yalnızca imtahan
haqqında danışmışdıq. Nərgiz və Lamiyə də mənim yaxşı
nəticə əldə edəcəyimə inanırdılar. Məktəbə çatdığımızda
imtahana altı dəqiqə qalmışdı. Mən imtahanda olduğum
müddət ərzində Nərgizgil ətrafdakı mağazaları gəzəcək,
bir yerdə oturub, bərabər vaxt keçirəcəkdi. Telefonumu
71

Nərgizə verib, imtahana girmək üçün abituriyentlərdən
ibarət olan sıraya girdim mən də. Bir-bir hər kəsin üstünü
yoxlayıb içəri buraxırdılar. İmtahan zalına daxil olub, oturduğum andan bəri, qəribə bir həyəcan bürümüşdü məni.
Bir az sonra balacaboy, ağsaçlı, əlli-əlli beş yaş arası bir
müəllim içəri girdi. Qolundakı saatına baxıb: “Saat 09:00.
İmtahan başlasın”, dedikdən sonra dərhal imtahan zalını tərk
etdi. Həyəcanım iki qat daha artmışdı bir anda. Hamı vaxt
itirmədən imtahan suallarına baxmağa başladı. İmtahanın
ilk on dəqiqəsini özümü sakitləşdirmək, diqqətimi suallara
vermək üçün sərf etdim. Anarla danışığımıza əsasən imtahanda son ana qədər oturacaqdıq ikimiz də. Elə də oldu. Üç
saatın sonunda kodlaşdırma vərəqini otaqdakı nəzarətçiyə
təhvil verib, çıxışa doğru yönəldim.
İmtahan yaxşı keçmişdi. Ən azından kəsilmədiyimdən
əmin idim artıq. Hər il olduğu kimi, bir neçə saat sonra
televizorda imtahan suallarının izahı veriləcəkdi. O izahlardan sonra neçə bal topladığımızı da biləcəkdik artıq.
Məktəbdən çıxdığımda gözlərim Nərgizgili axtarırdı. Bir
az sonra onların məktəbin həyətindəki insan izdihamının
arasından mənə tərəf gəldiklərini gördüm. Nərgizgilin yanında Anarı görəndə çaşıb qaldım bir anlıq. Əlində imtahan
suallarının olduğuna fikir verməsəm, imtahana getmədiyini
düşünəcəkdim hətta. Üçü də eyni anda “Neçə keçdi, Raul?
Yaxşı yaza bilmisən?” və s. tipli suallar ilə sual atəşinə tutdular məni.
“Narahat olmayın. Hər şey yaxşıdır. İmtahan da yaxşı
keçdi.”
Nərgiz boynuma sarıldı.
72

“Şükürlər olsun, əzizim. Mən sənə inanırdım.” Nərgizi
qucaqlayıb, gülümsəyərək alnından öpdüm. Anara tərəf dönüb “Sən nə gəzirsən burda bəs?” deyə soruşdum.
“Axıra qədər oturmağa səbrim çatmadı. Onsuz da bildiyimi yazmışdım. İmtahanın yarısında çıxdım ona görə.
Yarım saatdır burdayam artıq.”
“Burda söhbət eləmək yerinə bəlkə bir az gəzməyə
gedək? Sizin üçün də yaxşı olar” – deyə araya girdi Nərgiz.
“Hə, yaxşı olar. Sonra da bir restorana gedər, Raul və
Anarın ballarını hesablayarıq”, deyə Lamiyə əlavə etdi.
Dördümüz də bu fikirlə razılaşıb, maşını park etdiyimiz
yerə getdik. Gəzinti üçün seçimimiz dənizkənarı Bulvar
oldu. Maşında Lamiyənin “Gəzinti üçün hara gedək?” sualına Nərgiz “Bulvara” deyə cavab vermişdi.
Gəmi ilə dəniz turuna çıxmaq bizim böyük arzularımızdan biri idi. Sözlü olmadan əvvəl bu mümkün deyildi bizim
üçün. Daha sonrasında isə, vaxt edib gedə bilməmişdik.
Görünür elə buna görə də Nərgiz, bulvara getmək istəmişdi.
Bulvarda bir xeyli gəzdikdən sonra “Uşaqlar, bəlkə Xəzərdə
kiçik bir gəmi turuna çıxaq?” deyə təklif etdim. Lamiyə
qorxmuş bir üz ifadəsi alaraq, üzünü mənə tərəf döndərdi.
Həmin qorxu səs tonunda da hiss olunurdu.
“Siz istəyirsinizsə, gedin. Mən buralarda gəzməyə davam edəcəm.”
Hamımız gülərək tək bir sual verdik: “Qorxursan?”
Lamiyə bu dəfə bir az incimiş, bir az da əsəbi bir səs
tonu ilə cavab verdi: “Gülməli nə isə var burda? Hər insanın
qorxduğu bir şeylər olur. Məndə də uşaqlıqdan bəri talasafobiya var. Yəni, dəniz qorxusu.”
73

Lamiyə yeddi yaşında olanda atası dənizdə boğulmuşdu.
Bu qorxusu da çox güman ki, o vaxtdan bəri yaranmışdı. Bu
yadıma düşdüyündə, güldüyüm üçün çox utandım. Anarla
Nərgizin yanında bunu onun yadına salıb üzr istəmək nə
dərəcədə düzgün olardı, bilmədim. Ona görə də söhbəti
sonlandırmaq istədim.
“Tur təxmini iyirmi dəqiqə çəkir. Anar, sən Lamiyənin
yanında qal. Biz də tur bitdikdən sonra yanınıza gələrik.”
Anar gülümsəyərək, Lamiyəyə doğru döndü: “Həə, mən
başa düşdüm. Raul və Nərgiz ikisi tək getmək istəyirlər. Elə
isə biz cütlüyə əngəl olmayaq.”
İkimiz də gülümsəyərək Anarın dediklərini təsdiqlədik.
Arxamızı dönüb, gəmiyə tərəf yollandıq. Tur boyunca
gəminin göyərtəsində ayaq üstə duraraq dənizi seyr etdik.
Nərgiz qoluma girmiş, başını çiynimə yaslamışdı. Çox
xoşbəxt hiss edirdim özümü. Yaxşı keçən bir imtahan sonrası sevdiyim qız ilə belə bir dəniz turu çox yaxşı gəlmişdi
mənə. İyirmi dəqiqə ərzində demək olar ki, heç danışmamış,
bu anın sehrini pozmaq istəməmişdik ikimiz də. Əslində
danışmışdıq, amma sözlərimiz ilə yox, gözlərimiz ilə.
Gəmidən enər-enməz Anargilin yanına getdik.
“Gəzintiniz necə keçdi?” deyə soruşdu Lamiyə.
Nərgiz ağzını doldurmuşdu ki, Lamiyənin sualını cavablasın, sözünü ağzında qoyub araya girdim: “Gəzinti yaxşı
keçdi. Dəniz havası yaman acdırdı məni. Səhər oyandığımda da bir şey yeməmişdim. Bəlkə artıq restorana gedək?”
Anar saatına baxıb həyəcanlı bir səs tonu ilə dedi:
“Gedək məncə də. Bir saat sonra televizorda sualların
izahı veriləcək.”
74

Rəsmi olaraq hansı universitetə qəbul olunduğumuzu bu
gün öyrənə bilməsək belə, neçə bal topladığımızı bildikdən
sonra içimiz rahat olacaq idi. Gedəcəyimiz restoranı
seçdikdən sonra yola düşdük. Restorana daxil olan kimi
ilk iş, sifarişləri vermədən əvvəl, telefonlarımızda imtahan
suallarının izahı veriləcək kanala baxmaq oldu. Proqram
yenicə başlamışdı. Anarla ikimiz sifarişləri verdikdən sonra
gözümüzü telefonun ekranına zilləmiş, bir yandan da imtahan vərəqində sualları səhv-düz deyə işarələmək üçün hazır
dayanmışdıq. Sualların izahına elə diqqətlə qulaq asırdım
ki, yanımda oturan Nərgiz və Lamiyənin söhbət etdiklərini
gözlərim görür, qulaqlarım isə eşitmirdi. Sualları səhv-düz
deyə işarələdikdən sonra, sıra balları hesablamağa gəlmişdi.
Bir neçə dəqiqədən sonra, Anar həyəcanlı bir şəkildə “Ola
bilməz” deyə qışqırdı. Əlindəki imtahan vərəqini daha
diqqətli bir şəkildə incələməyə başladı. İçimdən, yəqin ki,
az bal toplayıb, deyə düşündüm. İmtahandan da tez çıxmışdı bu gün.
“Nə baş verir, Anar? Yaxşı yaza bilməmisən?” deyə soruşdum.
Başını suallardan qaldırıb dərin bir nəfəs aldı.
“Yazmışam, Raul. Gözlədiyimdən daha yaxşı yazmışam
hətta. Dörd yüz on iki bal toplamışam.”
“Bu əla nəticədir ki. Qorxuzdun məni bir anlıq”.
“Qorxacaq bir şey yoxdur, dostum. Artıq özümə tələbə
deyə bilərəm. Bu arada sən neçə bal toplamısan?”
“Mən hələ indi başlayırdım hesablamağa. Sən...”
Anar sözümü kəsərək əlimdən imtahan vərəqimi çəkib
götürdü.
75

“Ver görüm onu bura. Sən hesablayana qədər axşam
olar. Mən hesablayaram indi.” Bir az sonra vərəqi əlindən
yerə qoyub gülməyə başladı. Masada Anarla üzbəüz oturmuşduq. Ayağa qalxıb yanıma gəldi.
“Dörd yüz səksən altı bal toplamısan, qardaşım. Artıq
ikimiz də tələbəyik.”
Ayağa qalxıb qucaqlaşdıq.
“Sözümüzü tutduq. Biz bacardıq, Raul”
“Bacardıq, qardaşım. Bunu da bacardıq.”
Lamiyə və Nərgiz də ayağa qalxıb bizi təbrik etdilər.
Daha sonra, Lamiyə oturaraq iki əliylə də oturacaqları işarə
etdi: “Yaxşı, uşaqlar, oturun. İndi əsas məsələ haqqında danışmaq lazımdır.”
“Hansı əsas məsələ?” deyə soruşdu Nərgiz.
“Raul və Anarın ixtisas seçimi. Bir həftə sonra ixtisas
seçimləri başlayacaq.”
Bir neçə gün bundan əvvəl, Anarla bu haqda danışmışdıq. İkimizin də uşaqlıq arzusu olan və ən əsası o sahədə
uğur qazanacağımızı düşündüyümüz bir ixtisas var idi.
Memar olmaq istəyirdik. Anar yerini rahlayıb masada önə
doğru oturdu: “Biz Raulla bu haqda düşünmüşük. İxtisas
seçimimiz memarlıqdır. İkimiz də bu ölkənin ən yaxşı memarlarından olacağıq.”
“Ümidvaram hər şey dediyin kimi olar, Anar. Amma, ilk
öncə bizə kodlaşdırmanı edəcək, bu işi yaxşı bilən birini
tapmaq lazımdır.”
Lamiyə özündən razı şəkildə gülümsədi: “Deməli, yenə
də işiniz mənə düşdü, cənab?”
76

“Lamiyə, düzünü de. Sən tanrının mənim üçün göndərdiyi
bir mələksən?”
Bu ifadəm Lamiyənin üzündə təbəssüm yaratsa da,
Nərgizin heç xoşuna gəlmədiyi aşkar idi. Bu haqda bir
söz deməsə belə, gözlərindən bunu anlamaq çətin deyildi. Görünür, Anar da bunu anlamışdı ki, Lamiyənin cavab
verməsinə icazə vermədən ikinci bir sualla araya girdi:
“Həqiqətən bacarırsan bunu? Çox ciddi bir işdir bu.”
“Bacarıram. Həm də çox yaxşı bacarıram. Madam ki, siz
artıq ixtisas seçiminizi etmisiniz, onda elə sabah Raul ilə
bərabər mənim iş yerimə gəlin. Çox uzatmadan bu məsələni
də həll edək.”
Bu iş, ikimizin də lap ürəyindən olmuşdu. Sabaha dair
bütün planlarımızı qurduqdan sonra, evə getmək üçün toparlandıq. Bu gün gözəl bir gün olsa belə, nəticədə hamı
çox yorulmuşdu...
***
Yuxudan telefonun zəngi ilə oyanmışdım. Gözlərimi
açıb otağımdakı divar saatına baxdığımda, saat hələ 09:50
idi. Gecə ən son Nərgizlə danışmışdım. O qədər yorulmuşdum ki, sağollaşdıqdan sonra əlimdəki telefonu çəkməcənin
üstünə qoyacaq taqətim belə qalmamışdı artıq. Yatağın
içində telefonu tapıb, zəngin kimdən gəldiyinə baxmadan,
cavab verdim.
“Sabahın xeyir, Raul. Oyaqsan?” Zəng edən Anar idi.
Həm istirahət günündə, həm də səhərin bu vaxtı başqa kim
ola bilərdi ki, zəng edən?
“Hər vaxtın xeyir. Sayənizdə oyağam artıq, Anar
müəllim.”
77

Anar gülməyə başladı.
“Raul, sabah önəmli bir gün olduğunu unutmusan
deyəsən. Bu gün özümüzə təzə pal-paltar almağa gedəcək­
dik. Hələ oyanmamısan sən?”
“Saatdan xəbərin var sənin? Paltar mağazaları hələ indiindi açılmağa başlayır.”
“Raul, sabah universitetin ilk günüdür. Sabahdan etibarən
tələbəyik artıq. Mən həyəcandan evdə otura bilmirəm.
Günortaya kimi yatmaqdansa, qalx gedək işlərimizi görək.”
“Yaxşı, elə olsun. Bir saat sonra çıxarıq evdən”.
Anarla sağollaşdıqdan sonra hazırlaşmaq üçün ayağa qalxdım. Mən də ən az onun qədər həyəcanlı idim
əslində. Sadəcə, mən həyəcanlı olduğumu onun qədər hiss
elətdirmirdim. Qəbul imtahanından sonra yayın geri qalan
günlərini əlimizdən gəldiyi qədər səmərəli keçirməyə çalışmışdıq. Anara çətinliklə də olsa, siqareti tərgizdirməyi
bacardım. Bərabər fitnesə yazılıb, idman etməyə başladıq. Nərgizlə yay boyunca, demək olar ki, hər gün görüşürdük. Aynişan müəllimə universitetə qəbul olduğuma
görə istədiyimiz vaxt görüşməyimizə icazə verirdi. Bəzən
görüşlərimizdə Anar və Lamiyə də bizə qoşulurdu. Bu minvalla yayın geri qalanını başa vurmuş, xəyallarımızdakı o
böyük günə gəlib çatmışdıq.
Sabah artıq tələbə olaraq universitetə gedəcəkdik. İkimiz
də Memarlıq və İnşaat Universitetinin memarlıq fakültəsini
qazanmışdıq. Mən dövlət sifarişli, ödənişsiz əsasla qəbul
ola bilmişdim. Anarın isə bunun üçün cəmi on səkkiz balı
çatmamışdı. Amma, bu onun üçün önəmli bir problem sayılmazdı. Anarın ailəsinin imkanı kifayət qədər yaxşı idi
78

çünki. Onun üçün önəmli olan sadəcə memar ola bilmək
idi. Anar da bunu bacarmışdı.
Bir saat sonra hazırlaşıb, evdən çıxdıq. Axşamüstünə
qədər gəzib, Anarla özümüzə yeni paltarlar almış və ən
əsası gələcəyimiz üçün yeni sözlər vermişdik bir-birimizə.
Universitetə qəbul olduq deyə, oxumağın daşını atmayacaqdıq. İlkin hədəfimiz universitetə qəbul olmaq olsa da, yeni
hədəfimiz universiteti yaxşı nəticələrlə bitirib, bu ölkənin
tanınmış və savadlı memarları olmaq idi.
Sabah olub universitetə getdiyimizdə Anarla eyni qrupda oxuyacağımızı öyrənmək ikimizi də çox sevindirmişdi. Qarşımıza qoyduğumuz yeni hədəfimizdə də bərabər
olub, bir-birimizə dəstək olacaqdıq. İlk bir ay müddətində
universitetə öyrəşmək ikimizə də çətin gəlmişdi. Yeni mühit, yeni insanlar, yeni dərs strukturu və s. kimi bir çox
yeniliklərə alışmağımız bir az zaman aldı. Bütün bunlara
alışdıqdan sonra isə, zamanla ikimiz də fakültənin ən yaxşı
oxuyan uşaqları sırasında öz yerimizi almağı bacarmışdıq.
***
Dekabr ayının sonları idi. Eyni zamanda ilk semestrin
son günləri. Bu il qışın çox sərt keçəcəyini əvvəlcədən
demişdilər. Hələ ki qar yağmamışdı, amma, güclü yağışlar yağmağa davam edirdi. Dondurucu hava şəraiti və güclü küləklər şəhərin üzərində öz hakimiyyətini sürdürürdü.
Universitetə çatdığımızda saat 10:15 idi. Dərsimizin başlamasına hələ yarım saat var idi. Hava şəraitini nəzərə alıb,
dərsə gecikməmək üçün hər zamankından bir az daha tez
çıxmışdıq evdən. Universitetə gəlib çatana qədər ikimiz də
soyuqdan donmuşduq. Dərs başlayana qədər isti bir qəhvə
79

içmək üçün, universitetin mətbəxinə tərəf yola düşdük.
Dərs otaqlarının birinin yanından keçəndə içəridən gələn
səslər diqqətimi çəkdi.
“Anar, dayan bir dəqiqə. İçəridə nə isə baş verir”.
“İçəridə baş verənlərdən bizə nə var axı? İliklərimə
qədər donmuşam. Gəl çıxaq gedək, sən Allah”.
Qapı tam bağlı deyildi. Anarın dediklərinə qulaq asmadan aradakı boşluqdan içəri göz gəzdirdim. İçəridə üç nəfər
oğlan bizim fakültədən Sahib adında bir uşağı təkləmişdi.
İkisi Sahibin arxasına keçib, əllərindən tutmuş, digəri isə
“Nə vaxta kimi özünü hər gün döydürəcəksən?” deyə bağıraraq üzünə və qarnına yumruq vururdu.
Sahibi sadəcə fakültədən tanıyırdım. Bizimlə eyni
fakültədə, paralel qrupda oxuyurdu. Hətta salam-sağolumuz belə yox idi heç. Amma, belə bir hadisəni görüb, buradan düz keçmək bizə yaraşmazdı. Qapını açıb otağa daxil
oldum. Anar da hər zamankı kimi istəməyərək də olsa,
mənə görə arxamca gəldi. Sahibi vuran oğlan içəri girdiyimizi görən kimi “Rədd olun, çıxın çölə!” deyərək bizə tərəf
addımlamağa başladı.
“Bir nəfərin üstünə üç nəfərin düşməsi kişiliyə yaraşan
hərəkətdir?” deyə soruşaraq irəliyə doğru addımladım mən
də. Görünür, bu sözüm onu bir az da əsəbiləşdirdi ki, yanındakı digər iki nəfərə də işarə edib bizə hücum etməyə qalxdılar. Məsələnin dava-dalaşsız həll olmayacağını anlayıb,
məcburən biz də qollarımızı çırmadıq. Bir yandan Anar,
bir yandan da mən bir neçə dəqiqə sonra üçünü də əldənayaqdan salmağı bacardıq. Yerə yıxılmış Sahibin əlindən
tutub, ayağa qalxmasına kömək etdim.
80

“Nə baş verir, Sahib?” deyə soruşdum.
Sahib əlinin arxasıyla dodağından axan qanı silərək,
yıxılıb yerdə qalmış üç adama baxdı: “Bunlar mənim qrup
yoldaşlarımdır. İki həftə bundan əvvəl, universitetin təhsil
haqqını ödəməyə gedərkən pulu cibimdən salaraq itirmişdim. Bunu evdə deyib, valideynlərimi pis vəziyyətdə qoymaq istəmədim. Borca pul tapıb, təhsil haqqını ödəyim,
sonra işləyib pul toplayar, borcumu ödəyərəm, deyə düşünmüşdüm. Bu üçü öz aralarında səkkiz yüz manat düzəldərək
mənə verdilər. Verəndə də “Bunu sənə borc olaraq vermirik, əlində nə vaxtsa imkan olar, qaytararsan. Olmasa da
canın sağ olsun”, deyərək vermişdilər.
Anar şübhə dolu baxışlarla Sahibə baxaraq soruşdu:
“Sonra nə oldu bəs?”
“Bir həftə keçdikdən sonra, verdikləri pulu geri qaytarmağımı istədilər. Bunun hal-hazırda mümkün olmadığını,
bir neçə aya toparlayıb verəcəyimi dedikdə məni döyməyə
başladılar. İndi də bir həftədir, hər gün pullarını qaytarmağımı tələb edirlər məndən”.
Üzümü qrup yoldaşlarına tutub “Ayağa qalxın”, dedim.
Üçü də nıqqıldayaraq ayağa qalxdı.
“Sahibin nə qədər borcu var sizə?”
Oğlanlardan biri dillənərək: “səkkiz yüz manat” dedi.
Əlimi cibimə salıb səkkiz yüz manat çıxardım. Pulu əlimdə
bükərək Sahibə tərəf uzatdım. “Buyur qardaş, qaytar borcunu”.
“Səhv eləmirəmsə, adın Raul idi. Hər şeyə görə çox sağ
ol. Amma, mən bu pulu götürə bilmərəm”, deyərək uzatdığım əlimi mənə tərəf geri itələdi.
81

“Borc olaraq qəbul et. Nə vaxt imkanın olsa, o vaxt da
ödəyərsən”, deyərək, bir əlini tutub pulu ovcunun içinə
qoydum. Heç bir söz demədən, pulu qrup yoldaşlarına tərəf
uzatdı. Oğlanlardan biri əlini uzadaraq pulu götürdü. Qrup
yoldaşının pulu götürərkən əlinin necə titrədiyini görən
Sahib, ilk dəfə olaraq gülümsədi. Pulu götürdükdən sonra,
dərhal otaqdan çıxdılar.
“Bundan sonra sənə qarşı hər hansı birinin səhv bir
hərəkət edəcəyini düşünmürəm. Amma, yenə də nə vaxtsa
başın dara düşsə, çəkinmədən bizim yanımıza gələ bilərsən.
Bundan sonra bizi də bir qardaşın olaraq bil”.
“Çox sağ ol, Raul. İkiniz də çox sağ olun. Allah sizdən
razı olsun”.
***
Anar gün boyunca dərsdə tək bir kəlmə belə danışmadı.
Mən də danışması üçün çox da üstünə getmədim, sözün açığı. Bu Anarın uşaqlıqdan bəri dəyişilməz olan xasiyyəti idi.
Əsəbi olduğunda əvvəl bir müddət susar, sonra bütün hirsini bir anda adamın üstünə tökərdi. Dərs bitdikdən sonra evə
doğru yola düşdük. Yaşadığımız məhəlləyə gəlib çatdığımızda, Anar bir anda ayaq saxladı. Yüksək səslə: “Elədiyin
axmaqlığa bir açıqlama gətirəcəksən, Raul?” deyə soruşdu.
“Nədən bəhs edirsən sən? Nə axmaqlıq etmişəm ki?”
Anar səs tonunu bir az daha yüksəltdi: “Nə vaxta kimi
qəhrəmanlıq etməyə davam edəcəksən?”
Anarın nə demək istədiyini anlamırdım. Anar birinə yaxşılıq etdiyimiz üçün belə davranacaq bir adam deyildi.
“Səni anlaya bilmirəm. Bir insana yaxşılıq etmək nə
vaxtdan bəri səni bu qədər əsəbiləşdirir?”
82

“Məni yaxşılıq etmək əsəbiləşdirmir”, deyərək bağırdı.
“Səni bu qədər əsəbiləşdirən şey nədir bəs?”
Dərin bir nəfəs alıb, sakit və təmkinli bir səs tonu ilə
danışmağa başladı: “Məsələnin nə olduğunu belə bilmədən,
sadəcə adını bildiyin bir adama görə, üç nəfərin üstünə cumursan. Hansı ağıllı adam belə bir hərəkət edər, səncə?”
“Haqqında nə isə bilməyimizə ehtiyac var bəyəm? Bir
nəfərin üstünə üç nəfər düşmüşdü. Bunu sən də gördün”
“Məsələ bunda da deyil. Bu barədə sənə haqq vermək
olar. Yaxşı bəs o səkkiz yüz manat necə? O pullar sənin
tələbə təqaüdün, gündəlik yemək pulundan kəsib yığdığın
pullar idi. Hər altı-bazar restoranlarda ofisiantlıq edərək qazandığın pullar idi o sənin. O qədər əziyyətlərlə yığılan pulu
tanımadığın bir adamın ovcuna necə qoya bilirsən axı?”
“Anar, bax, mən səni çox yaxşı başa düşürəm. Sən
mənim ən yaxın dostumsan. Bilirəm ki, nə deyirsənsə, məni
istədiyindən, mənim yaxşılığım üçün deyirsən. Sənin də dediyin kimi o pulu çətinliklə toplamışdım mən. Amma, Sahib
də o pulu qumar oynayaraq uduzmayıb. Başına gələnləri
gördükdən sonra, onu pis vəziyyətdə qoymağa könlüm
əl vermədi. Ümidvaram ki, o pulu Allah başqa bir yerdən
təkrar qazandırar mənə”.
Anar əlini çiynimə qoyaraq üzgün bir ifadə ilə üzümə
baxdı: “İnşallah dediyin kimi olar, qardaşım. Sənin də dediyin kimi, mən nə deyirəmsə, sənin yaxşılığın üçün deyirəm.
Bu həyatda sənin kimi yaxşı insanlar daima uduzurlar.
Mən sadəcə olaraq, sənin o uduzanlardan biri olmağını
istəmirəm”.
83

***
Fevral ayının son günləri idi. Birinci kursun ilk semestri bitmiş, ikinci semestr isə yeni başlamışdı. Şəhərdəki
soyuq hava şəraiti hələ də davam edirdi. Səhər yuxudan
oyanan kimi ilk işim, isti bir duş almaq olmuşdu. Bu cür
soyuq havalarda isti su ilə duş almaq mənə yaxşı gəlirdi.
Universitetə getmək üçün hazırlaşıb evdən çıxdım. Anarla
görüşüb universitetə doğru yola düşdük. Demək olar,
universitetə çatana qədər elə də çox danışmamışdıq. On
beş dəqiqəlik böyük tənəffüsdə isti bir şeylər içmək üçün
universitetin mətbəxinə getdim. Anar isə dərs oxuyacağını
deyərək, mənimlə gəlməkdən imtina etmişdi. Bir fincan isti
bir qəhvə alıb masalardan birinə əyləşmişdim. Qəhvədən
çıxan dumanı seyr edərək bir yandan da təkrar düşünməyə
başlamışdım. Anarın iki ay bundan əvvəl dediyi sözlər hələ
də qulağımdan getmirdi. Bəlkə də bu dəfə, Anar haqlı idi.
Hər önümə çıxan insana yaxşılıq etmək istəyimdən artıq
vaz keçməliydim. Çünki, yaxşılıq heç də hər zaman yaxşılıq doğurmur. Daldığım bu düşüncələrdən Sahibin mənə
səslənməsi ilə ayıldım.
“Salam, Raul, otura bilərəm?” Sahib əlində bir stəkan
çay ilə düz yanımda dayanmışdı.
“Buyur, Sahib, otur”, deyərək əlimlə yanımdakı boş
stulu göstərdim. Əlindəki çayı masaya qoyub, stulu altına
çəkərək əyləşdi. Əynindəki dəri gödəkcəsinin yaxa cibinə
əlini salıb, bir zərf çıxardı. Daha sonra zərfi masada öz qarşısına qoyaraq söhbətə başladı.
“Raul, sənə danışacağım önəmli şeylər var. Bu iki ay
ərzində bunları sənə danışıb-danışmamalı olduğumu çox
84

düşündüm. Məncə artıq, bunları sənə danışmağın vaxtıdır”.
Bu qədər önəmli nə danışacaq deyə həqiqətən də
səbirsizlənməyə başlamışdım.
“Buyur, Sahib, səni dinləyirəm”, deyib, davam etməsini
gözlədim.
“Raul, əslində mən kasıb bir ailənin övladı deyiləm.
Tam tərsinə, ailəmin imkanı çox yaxşıdır. Atamın şəhərdə
çox sayda restoran və kafeləri var. Hətta keçən ay səninlə
görüşdüyümüzdə getdiyimiz kafe, atamın yeni açdığı kafe­
lərdən biri idi”.
Sahib danışdıqca, hər keçən dəqiqə daha çox təəccüb­
lənirdim. Danışdıqlarına anlam verə bilmir, bir yandan da
olub bitəni anlamaq üçün tələsirdim. Ona görə də sözünü
kəsmək istəmədim.
“Təxminən üç ay bundan əvvəl, atamla aramda kiçik bir
mübahisə baş vermişdi. Mübahisənin yaranma səbəbi kiçik
olsa da, atamın dedikləri mənə çox ağır gəlmişdi. Mübahisə
əsnasında mənə “sən öz ayaqların üzərində dura biləcək bir
adam deyilsən”, demişdi. O mübahisədən sonra atama bunun əksini sübut edəcəyim barədə özümə söz vermişdim.
Həmən gün evi tərk etdikdən sonra, özümə bir otaqlı kirayə
bir ev tapmışdım. O gündən sonra, o evdə tək başına yaşamağa başladım. Bir yandan da, dərsdən sonra restoranların birində paketçilik edirdim. Aldığım maaş universitetin
təhsil haqqını vermək üçün bəs etmirdi. Buna görə də evi
tərk etdiyimdə yanımda götürdüyüm bir neçə dəyərli əşyamı
satmışdım. O pulu isə, ödənişi etmək üçün getdiyimdə yolda itirmişdim. Bilmirəm, bəlkə də cibimdən oğurlamışdılar.
Sonrasında isə nələr baş verdiyini özün bilirsən”.
85

Sahib dərin bir nəfəs alıb, köks ötürdü: “Bəlkə də atam
haqlı idi. Mən öz ayaqlarımın üstündə dura biləcək biri
deyiləm. İki gün əvvəl, şənbə günü atamla yenidən barışdıq. Hər şey yenidən öz qaydasına düşdü. Evdən kənar yaşadığım bu üç aylıq səfil həyatımda isə qazandığım tək şey
sənin kimi əsl bir dost oldu.”
Sahibin bu dediklərindən heyrətə gəlmişdim. Sadəcə
təəccüblə üzünə baxıb, “Bunları mənə daha əvvəl niyə
deməmişdin bəs?” deyə soruşdum.
“Mənə yaxşılıq etmiş olsa belə, yeni tanıdığım birinə
bunları danışmağım nə dərəcədə düzgün olardı, bilmirəm.
Bəlkə də sadəcə danışmağa utanmışdım. Amma, zamanla
səni daha yaxından tanıdıqca bütün düşüncələrim dəyişdi.
Sadəcə bütün bunları sənə danışmaq üçün, doğru zamanın
gəlməsini gözləyirdim. Atam həqiqətən də haqlı idi, Raul.
Bu yaşıma qədər ətrafımda dost bildiyim insanlar belə,
atamın var-dövlətinə görə yanımda olublarmış. Evi tərk
etdikdən sonra, qısa bir zaman ərzində bütün dostlarımın
tək-tək ətrafımdan yoxa çıxdığını gördüm. Sən isə mənim
kim olduğumu belə bilmədən, mənim döyüldüyümü görüb
üç nəfərin üstünə cumdun. O vaxt cibindəki o qədər pul
nəyin pulu idi bilmirəm, amma onu bilirəm ki, sən üstündə
o qədər pul olacaq qədər imkanlı biri deyilsən. Buna baxmayaraq gözünü belə qırpmadan, o pulu mənim ovcuma
qoydun. Bundan sonra əgər icazə versən, mən də səninlə
bir ömür dost, qardaş olmaq istəyərəm”, – Sahib öz qarşısında duran zərfi götürüb mənə tərəf uzatdı. Bir zərfə, bir
də Sahibin üzünə baxıb soyumuş qəhvəmdən bir qurtum
aldım.
86

“Məndən bütün bu olanları gizlətdiyinə görə sənə bir söz
deyə bilmərəm. Çünki, görünür, sənin də özünə görə haqlı
səbəblərin var imiş. Bundan sonra bir ömür boyu dost, qardaş olmağımıza isə şad olaram. Qaldı ki, bu zərfə, qardaş
bildiyin insanla aranda borc pul deyə bir şey olmaz”.
Sahib gülümsəyib əlini çiynimə qoydu: “Haqlısan, Raul,
bilirəm. Amma sən bu zərfi almasan, mənim vicdanım rahat
olmayacaq. Ona görə də səndən bunu qəbul etməyini xahiş
edirəm.”
Sahibin bu son sözündən sonra zərfi götürməyi qəbul
etdim. Zərfin içindəki səkkiz yüz manat, mənim bir neçə
aylıq tələbə təqaüdüm və gecəmi gündüzümə qataraq,
halal zəhmətlə işləyib qazandığım pullar idi. O pulu yığmaqda məqsədim mart ayında Nərgizin ad gününə gözəl bir
hədiyyə almaq və şəhərin ən gözəl restoranlarından birində
yaxın dostlarımızla bərabər ad gününü qeyd etmək idi.
Həmən gün pulu üstümdə götürməyimin səbəbi isə alacağım
hədiyyəni artıq tapmış, dərsdən sonra Anarla birlikdə onu
almağa gedəcəkdim. Sahibə yaxşılıq etdiyimə görə hər nə
qədər sevinsəm də, bu arzumu yerinə yetirə bilməyəcəyimə
görə bir yandan da pis olmuşdum. Halallıqla qazanılan pul,
həqiqətən də heç vaxt itmirmiş. Tənəffüs artıq bitmək üzrə
idi. Növbəti dərsə girmək üçün toparlanıb dərs otaqlarımıza
geri döndük. Evə dönüş yolunda Sahiblə olan söhbətimizi
danışmaq üçün sözə başlayırdım ki, Anar məni qabaqladı.
“Raul, sən hələ də Sahiblə əlaqə saxlayırsan?”
“Əlbəttə. Saxlamamağım üçün bir səbəb var?”
“O uşaq haqqında qrup yoldaşlarından maraqlandım.
Qruplarında onunla yaxınlıq edən tək bir adam belə yoxdu.
87

Hər halda yaxşı biri olsa, ən azından yaxın olduğu bir nəfər
adam olardı. Elə deyil?”
“Yanılırsan, Anar. O uşağın əslində necə biri olduğunu
qruplarında heç kəs bilmir.”
Anar əsəbi bir şəkildə ağız-burnunu əydi: “Qrupda heç
kim onun necə bir insan olduğunu bilmir, deyirsən. Amma,
sən özün cəmisi iki-üç dəfə görüşməklə artıq onun necə bir
adam olduğunu bildiyini zənn edirsən?”
Anarın bu sözündən sonra bu gün universitetin
mətbəxində yaşananları ən xırda detalına qədər ona da
danışdım. Danışdıqdan sonra, onun da Sahib haqqındakı
düşüncələri dəyişmişdi.
“Əgər həqiqətən də dediyin kimidirsə, o halda onu
daha yaxından tanımağa dəyər. Pulunu da gətirib qaytardığına görə yəqin ki, ad günü məsələsi yenidən bərpa oldu.
İstəyirsənsə Sahibi də çağırarsan. Bizimlə dost olacaqsa,
əvvəl bir yerdə çörək kəsib, bir-birimizi daha yaxından tanıyaq”.
“Sözün düzü, elə mən də belə düşünmüşdüm.”
***
Saat dördün yarısı idi. Günəşin yandırıcı şüaları amansızcasına yerə şığıyırdı. Yaxşı ki, bu gün üçün atamdan əvvəl­
cədən maşını istəmişdim. Anarla bərabər ilk öncə Nərgiz
və Çinarəni evdən götürüb, sonra restorana gedəcəkdik.
Təxminən, saat beş üçün ixtisas seçimlərinin nəticəsi açıqlanmalı idi. Nərgiz qəbul imtahanı verdiyi gündən bəri
səbirsizliklə bu günü gözləyirdik. Nərgizgili evdən götürüb,
restorana doğru yola düşdük.
88

“Anar, Sahiblə danışıbsan?”
“Evdən çıxanda əlaqə saxladım. Raula de, narahat olmasın. Mən özüm hər şeyə nəzarət etmişəm dedi.”
“Siz nə iş çevirirsiz belə?” deyə soruşaraq, Nərgiz maşının arxa oturacağından qabağa doğru boylandı.
“Sürpriz” – Çinarə və Nərgiz arxada pıçıldaşmağa başladılar. Ağlıma bir anda Lamiyə gəldi. Lamiyəylə danışıb,
ona xəbər verməyi unutmuşdum.
“Lənət olsun. Tamam ağlımı itirmişəm. Lamiyəyə yeri
və zamanı xəbər vermək yadımdan çıxıb.”
Anar qürurlu bir şəkildə göz süzdürdü: “Deyirəm mən olmasam, görəsən, sən nə edərsən? Narahat olma. Lamiyəylə
də danışmışam. O bizdən əvvəl orda olacaq.”
“Həqiqətən, çox sağ ol, Anar. Üstümdən böyük yük götürmüş oldun.”
Lamiyəyə xəbər verməyi unutduğum üçün, bir anlıq çox
pis olmuşdum. Bu gün çox həyəcanlı idim. Mart ayında nə
qədər istəsəm də, Nərgiz universitetə hazırlaşdığı üçün ad
günü keçirmək istəməmişdi. Ona görə də bu gün həm ad
gününü, həm də universitetə qəbul olunmasını bir yerdə
qeyd edəcəkdik. Çinarə, Anar, Lamiyə və Sahibin də bugünkü gündə bizimlə bərabər olması üçün dəvət etmiş, bu
günü yaxın dostlarımızla bərabər qeyd etmək istəmişdik.
Getdiyimiz yer Sahibin atasının işlətdiyi restoranlardan biri
idi. Bu restoran həqiqətən də şəhərin ən gözəl restoranlarından biri idi. Bundan bir ay əvvəl Sahib, Anarla məni o
restorana dəvət eləmişdi. Bu günün orada qeyd edilməsini
elə o görüşdə qərara almışdıq.
89

Restorana çatdığımızda, Sahib və Lamiyə restoranın
girişində bizi gözləyirdilər. Onlarla salamlaşdıqdan sonra
Sahibin bizim üçün rezervasiya etdiyi zala keçdik. Zala
daxil olduğumuzda gördüyü mənzərədən duyğulanan
Nərgiz, boynuma sarılıb, üzümdən öpdü: “Səni sevirəm,
Raul. Yaxşı ki həyatımda varsan.”
“Mən də səni sevirəm Nərgiz. Həm də lap çox sevirəm.”
Romantika anlayışından uzaq olan Anar: “Bir-birinizə
eşq elanlarınız bitdisə, keçək oturaq. Acından ölürəm” deyə
zarafat edərək əli ilə masanı göstərdi.
Zal tamamilə istədiyim kimi hazırlanmışdı. Girişdə
şarlarla “Təbriklər Sevgilim” yazısından tutmuş, zalın dizaynına və masanın quruluşuna qədər hər şey çox xoşuma gəlmişdi. Masadakı yeməklərə isə söz ola bilməzdi.
Necə deyərlər, süfrədə bir quş südü əskik idi. Sahibə
güvəndiyim üçün peşman olmayacağımı bilirdim. Masa
arxasında təzəcə yerimizi almışdıq ki, Nərgizin telefonuna
mesaj gəldi. Telefonun ekranına baxıb yüksək səslə oxudu.
“Memarlıq və İnşaat Universiteti, mexanika və informasiya texnologiyaları fakültəsi... Raul, səni o universitetdə tək
qoya bilməzdim. Yanına gələcəyimi sənə demişdim.”
Nərgizlə bir-birimizə sarılaraq, sevincimizi bölüşdük.
Masadakı hər kəs bir-bir Nərgizi təbrik edib, tələbəlik
illərində ona uğurlar arzu etdilər.
***
Həyətdəki çardaqda tək başına oturmuşdum. Təzə
dəmlənmiş çaydan bir stəkan süzmüş, əsən sərin küləklərin
onu soyutmasını gözləyirdim. Hava artıq qaralmışdı. Bu
90

vaxt həyətə düşməyimin səbəbi isə şeir yazmaq üçün təbə
gəlməyim və tək qalmaq istəməyim idi. Yazdığım şeirləri
adətən ya dəniz qırağında, ya da axşam saatlarında, tək qaldığım zamanlarda yazırdım. Amma, bu dəfə, təbim gəldiyi
kimi geri qayıtmışdı, deyəsən. Bu gecə ağlımda gələcəyə
dair çox düşüncələr var idi. İki gün sonra, universitetin
son kursu başlayacaqdı. Nərgiz artıq üçüncü, mən isə dördüncü kurs tələbəsi olacaqdıq. Ən önəmlisi də, bu kursun
sonunda nişanımız olacaqdı. Daha sonra isə, artıq əsgər
getməliydim. Nərgizdən uzaq keçəcək bir il. Buna necə
dözəcəm heç düşünmək belə istəmirdim. Bir gün belə ayrı
qala bilmədiyim insandan düz bir il ayrı qalacaqdım.
Daldığım düşüncələrdən həyətin qapısının açılması ilə
ayıldım. Qapının girəcəyi qaranlıq olduğundan gələnin
kim olduğu aydın görsənmirdi. Bir az yaxınlaşdıqdan sonra gələnin Anar olduğunun fərqinə vardım. İri addımlarla
mənim oturduğum çardağa doğru gəlirdi. Anarı qarşılamaq üçün ayağa qalxdım. Yanıma çatar-çatmaz, salam belə
vermədən “Sənə əla xəbərlərim var, Raul” deyə sözə başladı.
Çox həyəcanlı görsənirdi. Sevincdən gözlərinin içi parıldayırdı. Bir yandan da təngnəfəs olmuş, nəfəs almaqda
çətinlik çəkirdi. Görünür hardan gəlirdisə, qaçaraq gəlmişdi.
Anarı belə gördükdə üzümdə qəribə bir təbəssüm yarandı:
“Gəl otur iki dəqiqə, bir az özünə gəl. Yoxsa o əla xəbərini
deyə bilmədən həyəcandan öləcəksən.”
Anar stullardan birini altına çəkib oturdu. Evə gedib
Anar üçün də bir stəkan çay gətirdim: “Hə Anar, buyur.
91

Danış görək nə məsələdir. Maraqlıdır görəsən, səni bu
qədər həyəcanlandıran nə ola bilər axı?”
Anar dərin bir nəfəs çəkdi: “Raul, nəhayət ki, xəyallarımız
gerçək olur.”
“Hansı xəyallardan söhbət gedir?”
“Qarşımıza qoyduğumuz hədəf. Tanınmış, yaxşı bir memar olmaq xəyalımız.”
Özümdən asılı olmadan gülməyə başladım: “Dördüncü
kursa hələ indi keçirik. Ağlını itirmisən sən?”
“Yox, Raul. Ağlım tamamilə yerindədir. Mən sənə böyük dayımın Macarıstanda yaşadığını demişdim?”
“Hə, demişdin. Səhv etmirəmsə Budapeştdə dizayn və
inşaat işləriylə məşğul olur.”
“Hə, düzdür. Dayım bu sektorda təzəlikcə böyük bir iş
qurub. Bir həftə əvvəl, öz şəxsi memarlıq şirkətini yaradıb.
Bayaq telefonda danışanda mənə dedi ki, memarlığın magistraturasını oxumaq üçün Budapeştdə yaxşı universitetlər
var. Gəl, həm burda oxu, həm də mənim yanımda işə başla.”
“Sənin adına çox sevindim, qardaşım. Allah yolunu açıq
eləsin”.
Anar gülməyə başladı: “Boş-boş danışma, Raul. Sən olmadan hara gedirəm mən? Dayıma səni də dedim. İkiniz
də bərabər gəlin, burda qalmağa evi də mən təmin edəcəm
sizin üçün, dedi.” Həyəcanla gözümün içinə baxıb, məndən
cavab gözləyən Anardan gözlərimi qaçırdım.
“Anar, mən magistr oxumağı düşünmürəm.”
Anar qaşlarını çataraq, təəccüblü bir ifadə ilə üzümə
baxdı: “Ağlını qaçırmısan sən? İkimizin də universiteti qırmızı diplom ilə bitirməyə doğru getdiyimizin fərqindəsən?
92

Həm də bu cür iş təklifi ayağımıza qədər gəlmişkən bunu
rədd etmək axmaqlıq olar. Magistr oxuyarkən ikimiz də baş
memarın köməkçisi olacayıq. Sonra da zamanla Baş memar olarıq. Hətta bir gün biz də dayım kimi, öz işimizi qura
bilərik.”
Anar o qədər həvəslə danışırdı ki, danışıb qurtarana
qədər sözünü kəsmək istəmədim.
“Anar, mən səni başa düşürəm. Bu bizim üçün çox əla
bir şansdır. Amma, mən artıq ailə qurmaq istəyirəm. Özün
bilirsən, Nərgizin də magistr oxumaq kimi bir fikri yoxdur.
Ona görə də mən universiteti bitirib, əsgər gedəcəm. Əgər
geri dönmək qismət olarsa, dönər-dönməz ilk işim Nərgizlə
evlənmək olacaq.”
Anar məyus bir şəkildə susaraq, başını aşağı saldı.
Ayağa qalxıb yanına gəldim. Əlimi çiyninə qoyub, danışmağa davam elədim: “Anar, qulaq as. Bu dediklərini mən
də ən az sənin qədər istəyərdim. Amma, bu dediklərin
mənim üçün mümkün deyil. Sən xəyallarının arxasınca get.
Bəlkə bir gün Nərgizlə evləndikdən sonra, biz də sənin yanına gələrik. Sən də məni memar olaraq işə götürərsən”,
deyərək, gülümsədim.
“Yox, Raul, əgər sən getmirsənsə, mən də...”
“Sözümü kəsmə. Qardaşım, unutma! Sənin uğurun,
mənim də uğurumdur. Sənin uğurun, bizim uğurumuzdur.
Səndən neçə illik dostluğumuzun xətrinə xahiş edirəm.
Məni bu vicdan əzabıyla yaşatma. Xəyallarının arxasınca
get.”
İnsan bu dünyaya bircə dəfə gəlir. Elə məhz buna görə
də nə olursa olsun, xəyallarının arxasınca getməkdən vaz
93

keçməməlidir. Amma, mən vaz keçməyə məcbur idim.
Çünki Nərgiz mənim üçün xəyallarımdan daha üstün idi...
***
İyun ayının son günləri idi. Bu gün Sahib, Anar və mənim
üçün böyük bir gün idi. Dörd illik universitet macəramız,
bugünkü məzun günü ilə sona yetirdi. Pis-yaxşı, bu dörd ili
də uğurla başa vurmağı bacarmışdıq. Anarla ikimiz universiteti yüksək ortalama ilə bitirir, qırmızı diplom ilə məzun
olurduq. Bu gün sevincli bir gün olmaqla bərabər bir yandan da narahatçılıqla keçirdi mənim üçün. Sabah Nərgizlə
nişanımız olacaq idi. Restoran axtarmaq işinə vaxtında
məsuliyyətsiz yanaşdığımıza görə, sonradan nişan üçün
istəyimizə uyğun gün və restoran təyin etmək mümkün olmamışdı. Son çarə olaraq nişanı məzun gününün sabahısına təyin etmişdik. Digər yandan Anar Budapeştdə, dövlət
universitetlərinin birində magistraturaya qəbul olunmuş
və qeydiyyat üçün, nişandan iki gün sonra Budapeştə yola
düşməli idi artıq. Bu da az deyilmiş kimi, mənim də hərbiyə
çağırış vərəqəm bir həftə sonra üçün gəlmişdi. Artıq nəyi
necə edəcəyimizi düşünməkdən yorulmuş, hər şeyi zamanın
axarına buraxmışdıq. Tədbir bitər-bitməz, evə getməyi düşünürdüm. Qrup yoldaşlarımla bərabər restorana gedib, hər
kəsin bir arada olacağı son gecədə iştirak etmək istəyərdim,
amma təəssüf ki, bunun üçün vaxtım yox idi. Tez evə gedib,
sabah üçün hazırlanmalı idim.
Universitetin Məzun günündə, məktəbdəkindən fərqli
olaraq, demək olar, valideynlər iştirak etmirdilər. Ona görə
də bizim valideynlərimiz də gəlməmişdi. Nərgiz isə nişan
94

hazırlıqlarına görə istəsə belə, gələ bilməzdi. Üçümüzün
məzun günündə iştirak edən tək ortaq dostumuz Lamiyə idi.
Hər şeyin bu cür ard-arda düşməsi bizi bir xeyli stressə salmışdı. İçimizdə tək gərgin olmayan isə Sahib idi. O təhsilini
elə öz universitetimizdə davam etdirəcəkdi. Magistr üçün
xaricə getmək fikri onun ağlına heç yatmamışdı.
Tədbir bitdikdən sonra Lamiyə bizi bir daha təbrik edib,
sabah nişanda görüşmək üzrə aramızdan ayrıldı. Sahib
isə, ailəsinin bugünkü gün münasibəti ilə ona hədiyyə etdiyi yeni maşınla Anarla məni məhəlləmizə qədər ötürdü.
İkisinə də sabah vaxtında bizim evdə olmasını tapşırıb, evə
girdim. Saat 17-də qız evinə, Nərgizgilə gedəcəkdik. Evə
girər-girməz, qırmızı lent ilə bəzədilmiş xonçalar diqqətimi
çəkdi. Nişan üçün demək olar, iki gün qabaqcadan hər şey
hazır idi. Hamı nişanda geyinəcəyi paltarından tutmuş
ayaqqabısına qədər hər nə varsa, hazır etmişdi.
Günün yorğunluğunu bədənimdən atmaq üçün duşa
girdim. Bu gün həqiqətən çox yorulmuşdum. Sərin su ilə
duş almaq az da olsa, məni özümə gətirmişdi. Duş boyunca sabahkı nişandan çox, nişandan sonrasını düşünürdüm.
Nişandan bir həftə sonra, hərbi xidmətə yola düşəcəkdim.
Bir il ailəmdən və Nərgizdən uzaq qalacaqdım. Qısqanc biri
olmağım əsgərlikdə olduğum zaman, mənə çox baha başa
gələcəkdi. Burda olduğum müddətdə göz bəbəyim kimi
qoruduğum, tez-tez danışdığım və görüşdüyüm Nərgizdən
bir il ayrı qalmağın düşüncəsi belə, çox canımı sıxırdı. Ən
önəmlisi isə mən Nərgizi kimə əmanət edib gedəcəkdim?
Anar magistr üçün Budapeştə getməsəydi, sözsüz ki, hərbi
xidmətdə olduğumda gözüm arxada qalmazdı. Düzdür,
95

Sahib magistri Azərbaycanda oxuyacaq. Hətta daha da yaxşısı, Nərgizlə bir universitetdə olacaq. Amma, Sahib hər nə
qədər yaxınım, doğmam olsa belə, Sahibin özünü belə qoruyacaq bir gücü yox idi. O ki qaldı Nərgizi qoruya. Sahib
və Lamiyədən başqa güvənə biləcəyim heç kim yox idi.
Duşdan çıxdığımda artıq qırx dəqiqə keçmişdi. Son
günlərdə saatın, dəqiqənin necə gəlib keçdiyinin fərqinə
belə varmırdım. Hər anım yalnızca düşünməkdən ibarət
idi. Gecə olduğunda Nərgizlə danışıb, hər zamankından
fərqli olaraq saatlarla telefonda danışmaq yerinə, yatıb
dincəlməyə qərar verdik. Nişan hazırlıqları ikimizi də çox
yormuşdu. Hər nə qədər tez yatıb, sabah üçün dincəlmək
istəsək də, səhərə qədər gözümə yuxu getməmişdi. Bir yandan nişanın həyəcanı, bir yandan isə hərbi xidmətin yaxınlaşması və düşüncələr, nə qədər çalışsam da yatmağa imkan
verməmişdi.
Evdəkilər oyandığında, mən də qalxıb onların yanına
getdim. Səhər yeməyimizi yedikdən sonra, birlikdə evdən
çıxdıq. Əvvəlcə anamı gözəllik salonuna aparıb, sonra
atamla bərabər bərbərə getdik. Evə döndüyümüzdə saat artıq 16 idi. Nərgizgilə gedəcək xonçaları səliqə ilə maşının
baqajına yığdıqdan sonra, geri dönüb hazırlaşmağa başladım. Uzaq yoldan gələn qohum-əqrəba artıq, yavaş-yavaş
bizim evdə toplanmağa başlamışdı. Bakıda yaşayan qohumlar və digər qonaqlar isə birbaşa restorana gələcəkdi.
Evdən çıxana yaxın Anar, ondan bir neçə dəqiqə sonra isə
Sahib və Lamiyə gəlib yetişdilər. Evə gələcək hər kəs toplandıqdan sonra, toparlanıb evdən çıxdıq.
96

Nişan kortejimiz Nərgizgilin məhəlləsində düz yarım
saat gözləyəsi oldu. Qız evindəki adət-ənənələr yerinə
yetirildikdən sonra, Nərgizi də götürüb restorana getdik.
İki ailənin də aldığı ortaq qərar ilə nişana çox adam çağırmamışdıq. Sadəcə qohumlar və ən yaxın dostlarımızla
bərabər keçirəcəkdik nişanı. Ona görə də nişan üçün restoranın yüz əlli nəfərlik kiçik zalını danışmışdıq. Restorana
girər-girməz, Nərgizlə ilk rəqsimizi edib, daha sonra bəy
və gəlin üçün ayrılmış masada öz yerimizi aldıq. Masaya
oturduğumuzda Nərgiz əsəbi görsənirdi: “Raul, bu nə
sifətdir belə? Baxanlar elə biləcək zorla gətiriblər səni bura.
Fərqindəsənmi bilmirəm, amma, bu bizim nişanımızdır.”
“Fərqindəyəm, əzizim, hətta çox sevincliyəm. Bu günü
iplə çəkdiyimi sən də bilirsən. Sadəcə əsgərliyi düşünürəm.
Ona görə bir az narahatam.”
Nərgiz iki əliylə əlimi tutdu: “Raul, xahiş edirəm, belə
eləmə. Hər şeyi daha da çətinləşdirirsən. Sadəcə bircə il
əsgərlikdə olacaqsan. Geri döndüyündə isə hər şey çox
yaxşı olacaq. Qaldı ki, mənə, mən isə hər gün səbirsizliklə
sənin yolunu gözləyəcəm. Geri dönməyin və evlənməyimiz
üçün.”
“Səni sevirəm, Nərgiz. Yaxşı ki həyatımda sən varsan.”
“Mən də, Raul. Mən də səni sevirəm.”
Nərgizlə bir yandan gələcəyə dair danışır, bir yandan da
əyləncəli keçən nişanımızın gedişatını seyr edirdik. Arasıra qonaqlar yanımıza gəlir, xeyr-dua verir və bizimlə
şəkil çəkdirirdilər. Nişan gecə saat 23-ə qədər davam elədi.
Qonaqlar yavaş-yavaş dağılışmağa başladığı sırada, Anar
yanımıza gəldi.
97

“Raul, sizi bir daha təbrik etməyə və sağollaşmağa
gəldim. Xoşbəxt olun. İnşallah sağ-salamat get qayıt, tez
zamanda toyunuzu da görək. Qalx ayağa, getmədən qardaşımı qucaqlayım son dəfə. Bir də bir ildən sonra görüşəcəyik
təəssüf ki.”
“İki gün sonra gedəcəksən. İndidən niyə sağollaşırsan
ki? O vaxta qədər yəqin ki görüşərik də.”
“Raul, sənədlərimdə bir az problem var. Həm də
Budapeştə getməzdən əvvəl getməli olduğum başqa yerlər
var. Ona görə inanmıram görüşə bilək. Bu arada Nərgizə
görə də narahat olma, Lamiyə də, Sahib də onun yanında
olacaq. Mən özüm də tez-tez əlaqə saxlayacam. Gözün
arxada qalmadan get və rahatlıqla xidmətini elə.” Daha
sonra üzünü Nərgizə tutub onu da təbrik edərək sağollaşdı.
Ayağa qalxıb qucaqlaşdım Anarla: “Yolun açıq olsun,
qardaşım...”
***
Nişandan sonrakı bir həftə necə gəlib keçdi, heç xəbərim
belə olmadı. Hərbi xidmətin vaxtı gəlib yetişmişdi artıq.
Bir az sonra doğulub, boya başa çatdığım vətənimə borcumu ödəmək üçün, hərbi xidmətə yola düşəcəkdim. İki gün
əvvəl, Anarı Budapeştə yola saldıqdan sonra bütün yaxınlarımla görüşüb sağollaşmışdım. Məni hərbi hissəyə yola salmaq üçün sadəcə valideynlərim, Nərgiz və Sahib gəlmişdi.
Lamiyə isə, işi ilə bağlı bu gün yanımda ola bilməyəcəyini
bildiyindən, bir gün qabaqcadan sağollaşmışdı mənimlə.
Hərbi xidmətin ilk aylarında Naftalanda olacaqdım. Daha
sonrasında isə hansı rayona köçürüləcəyim hələ ki bilinmirdi. Sağollaşmaq vaxtı gəlib çatdığında ilk əvvəl anam gəldi
98

qabağa. Gözləri sanki bir bulud kimi dolmuşdu. Gözünü
bircə dəfə qırpsa göz yaşları yanaqlarından süzüləcəkdi.
Bərk-bərk qucaqlayıb, hər iki üzümdən öpdü: “Səni Allaha
əmanət edirəm, oğlum. Sağ-salamat qayıdıb gələsən, inşallah.”
Anamı belə görüb mənim də gözlərim doldu. Anama
hiss etdirməmək üçün heç bir söz demədən üzümü atama
tərəf çevirib atamla sağollaşdım.
“Nə badə hər hansı bir şey sənin gözünü qorxuda. Vətən
üçün nə lazımdırsa, onu da et”, – deyərək alnımdan öpdü
atam. Dolmuş gözlərim ilə atamın üzünə baxaraq, sadəcə
təbəssüm etdim.
“Möhkəm ol, qardaşım. Gözün qətiyyən arxada qalmasın”, – deyə Sahib əlavə etdi. Sahiblə də sağollaşdıqdan
sonra, sıra Nərgizə gəlmişdi. Onun ala gözlərini dolmuş
görsəm buna dözə bilməzdim. Ona görə də gözlərimi
Nərgizdən qaçırmağa çalışırdım. Sahib valideynlərimlə
bərabər hərbi hissənin yaxınlığında park etdikləri maşınlara
doğru gedərək uzaqlaşdılar. Nərgiz isə hələ də başını aşağı
salmış, gözlərini yerə dikmişdi.
“Nərgiz, xahiş edirəm, belə eləmə. Belə boynu bükük
durma qarşımda. Nə olursa olsun, hər zaman başı dik dur.
Unutma, gülüm, sən artıq, bir əsgər yarısan.”
Nərgiz başını yerdən qaldırıb, üzümə baxdı. Hər iki
gözündən bir damla yaş axıb yanaqlarına süzüldü. Nərgizin
gözündən axan o iki damla yaş içimə alov kimi düşmüşdü.
Nərgiz bir anda boynuma sarılıb, hıçqıra-hıçqıra ağlamağa başladı. Heç bir şey danışmadan dəqiqələrcə qucaqlaşdıq. Əlimlə saçını oxşayır, bir yandan da qoxusunu içimə
99

çəkirdim. Elə dərindən qoxulayırdım ki, sanki ciyərlərimə
bir illik ehtiyat qoxusunu yığırdım. “Allaha əmanət ol,
Nərgiz. Sənə söz verirəm, nə olursa olsun sənin üçün geri
dönəcəm. Dönər-dönməz də ilk işimiz evlənmək olacaq.”
“Sağ-salamat get və qayıt. Sən də Allaha əmanət ol,
Raul.”
Nərgiz üzünü çevirib anamgilin yanına getdikdən sonra,
arxamı dönüb dərin bir nəfəs aldım. – Bu bir il mənim üçün
çox çətin keçəcək, – deyə düşünərkən bir an hərbi hissənin
həyətindəki, mavi səmada dalğalanan üçrəngli bayrağım
sataşdı gözümə. Yola düşmək üçün hərbi hissəyə daxil oldum. Təki Vətən sağ olsun!
***
Oktyabr ayının ortaları idi. Hərbi xidmətin üç ayını artıq, geridə qoymuşdum. İki ay Naftalanda xidmət etdikdən
sonra, əsgərliyin davamı üçün Tərtər rayonuna köçürülmüşdüm. Bu hərbi hissəyə gəldiyim gündən bəri sıravi
əsgərindən tutmuş, hərbi hissə komandirinə qədər hər kəsin
sevgisini qazanmış, hər kəslə xoş ünsiyyət yaratmışdım.
Buradakı hər kəs, mənim kimi, içi vətən sevgisi ilə dolubdaşan və düşmən əsarətində olan torpaqlarımızı geri almaq
üçün, hücuma keçməyə hər zaman hazır olan insanlar idi.
Uşaqlıqdan bəri ən böyük arzularımdan biri, əsarətdə olan
torpaqlarımızı geri almaq, Ermənistan deyilən ölkəni dünya xəritəsindən silmək olub. Uğuruna canlar verilən, şəhid
qanı qoxan o torpaqları geri almaq. Ala bilməsək də ən
azından bu uğurda şəhid olmaq. Şəhidlik zirvəsi sözsüz ki,
hər bir əsgər üçün böyük bir şərəfdir.
100

Hava tam qaraldıqdan sonra, baş leytenant Kamil
Musavinin komandirliyi altında iki maxe, Elşən və Şahmar
kəşfiyyat tapşırığını yerinə yetirmək üçün səngəri aşıb, neytral bölgəyə keçəcəkdilər. Onlarla bərabər iki əsgər daha
gedib, səngərdə ehtiyat üçün gözləyəcəkdi. Bu iki əsgərdən
biri ola bilməyi mən də hamı kimi çox istəyirdim. Axşam
olduğunda Elşən yataqxanaya gəlib hər kəsi oyatdı.
“Kəşfiyyat tapşırığı üçün könüllü olan var?” – deyə
zəhmli bir səs tonuyla soruşdu Elşən. Onun bu sualından
sonra demək olar ki, hər kəs “Mən” deyib irəli çıxmışdı.
Elşən isə, hamını təpədən dırnağa qədər süzdükdən sonra,
kəşfiyyat tapşırığı üçün Rafaeli və məni seçdi. Təşkilat qrup
komandirimiz baş leytenant Kamil, kəşfiyyat vaxtı onunla
bərabər olacaq maxelər isə Elşən və Şahmar idi. Ehtiyat
əsgər olaraq, səngərdə Rafael və mən duracaqdıq. Bir yandan çox həyəcanlı, bir yandan isə bu iş üçün seçildiyimə
görə qürurlu idim. Səngərə gəldiyimizdə komandirin əmri
ilə uzaqdan onları təqib etmək üçün öz yerlərimizi aldıq.
Bir az sonra artıq komandir və iki maxe səngəri aşıb,
kəşfiyyata başlamışdılar. Səngərdən təxminən yüz metr
aralıda idilər. Biz isə gecəgörmə cihazı ilə səngərdən onları təqib edir, hər an kömək etmək üçün hazır gözləyirdik.
Keçidaçma yarımqrupu fəaliyyət göstərməyə başladı. Bir
az sonra, Elşənin səsi eşidildi: “Komandir, mina!” Bu sözü
eşitdiyim anda bir neçə saniyəlik şok keçirdim sanki. Çox
keçmədən partlayış səsi eşidildi. İlk baxdığımızda heç nə
görə bilmədik. Toz-duman hər tərəfi bürümüşdü. Rafael ilk
tibbi yardıma hazır olması üçün hərbi hissəyə xəbər verdi.
Bir az sonra on-on beş metr irəlidə komandirin bizə tərəf
101

sürünərək gəldiyini gördük. Rafael cəld bir şəkildə ona
tərəf qaçdı. Komandirə kömək edib, onu birtəhər sürüyərək
səngərə gətirdi. Mən isə hələ də şok vəziyyətində neytral
bölgədə duran Elşən və Şahmara baxırdım. Rafaelin mənə
“Raul, kömək elə!” qışqırması ilə özümə gəldim.
İkimiz bir yerdə komandiri hərbi hissənin tibbi yardım məntəqəsinə apardıq. Komandiri xərəyə uzadıb geri
çəkildik. Həkim ilk tibbi yardıma başladı. Qanın dayanması üçün möhkəm bir şəkildə yaraları sarımağa çalışırdı.
Bir neçə dəqiqə sonra təlaşlı bir şəkildə üzünü Rafael və
mənə çevirib dedi: “Burada xəstəyə heç nə eləmək olmaz. O minaya düşüb. Əməliyyat üçün təcili xəstəxanaya
aparılmalıdır”.
Tam bu anda ikinci partlayış səsi eşidildi. Komandir
uzandığı yerdən doğrulmağa çalışdı. “Lənət olsun. Elşəngil
də minaya düşdü”.
Rafael heç bir söz demədən qaçaraq köməyə getdi.
Komandirin üz-gözü palçıq və qan ilə örtülmüşdü. Sağ ayağı isə tamamilə yox idi. Buna baxmayaraq hələ də özünü
itirməmiş, bizimlə danışmağa davam edirdi. Bir yandan da
bu yaşadığını qəbul edə bilməyib, əli ilə itirdiyi ayağına
toxunmağa çalışırdı. Onu mümkün olduğu qədər tez bir zamanda xəstəxanaya yetişdirməli idim. Həkimin də köməyi
ilə komandiri çiynimə alıb, hərbi tibb maşınına doğru yola
düşdüm. Komandiri arxa oturacaqlarda uzadıb sürücü
oturacağına keçdim. Komandir hələ də huşunu itirməmiş
mənimlə danışmağa davam edirdi: “Raul, xəstəxanaya çatdıra biləcəksən məni?”
102

Mənim isə hələ də əl-ayağım əsirdi: “Narahat olmayın,
komandir. Mən sizi çatdıracam. Hər şey yaxşı olacaq.”
Mühərriki yenicə işə salırdım ki, Elşəni tibb məntəqəsinə
apardıqlarını gördüm. Bu dəfə minaya düşən Elşən imiş.
Şahmar uzaqdan qaçaraq yanımıza gəlib, heç bir söz
demədən, o da yanımızda oturdu. Üçümüz bir yerdə
xəstəxanaya yola düşdük. Həyatım boyunca heç sürmədiyim
qədər sürətli getməyə çalışırdım. Şahmarın da partlayışda
üz-gözü torpaqla dolmuşdu. Yol boyunca tək bir kəlmə belə
danışa bilmədi. Partlayışlardan sonra necə təsirlənmişdisə,
ağzını bıçaq açmırdı. Hətta, yolda gedərkən bir ara komandir özü “Qorxma Şahmar, mən yaxşıyam”, – deyib təsəlli
verməyə çalışırdı ona. O an özüm-özümə “Nə qədər ki bu
ölkənin belə mərd oğulları var, bu ölkəni heç bir düşmən
yıxa bilməz”, – deyə düşündüm.
Tibb məntəqəsinə vardığımızda həkimlər ilkin müda­
xiləni edib, tikiş qoyaraq qanaxmanı dayandırdılar. Ko­
mandir Kamil, partlayış əsnasında həm sağ ayağını, həm
də sol gözünü itirmişdi. Bədənin müxtəlif yerlərində isə
orta ölçülü digər yaralar var idi. Çox keçmədən Elşən də
bu xəstəxanaya gətirildi. Elşən isə partlayış zamanı sol
ayağının dizdən aşağı hissəsini itirmiş və bədənin bir neçə
yerindən yara almışdı. Xəstəxana hər ikisi üçün əldə olan
imkanlarla tam tibbi yardım göstərdikdən sonra, yaralıları
Ağdam rayon xəstəxanasına təxliyə etdirdi.
Hər iki qazimiz itirdiyi ayaqlarının yerinə protez ayaqlarla təmin olundu. Əməliyyatlardan sonrakı ilk gündə baş
leytenant Kamil Musavinin hər iki gözü görməsə də, tez zamanda həkimlər onun bir gözünü tam sağaltmağa nail oldu103

lar. İki gün sonra isə, müdafiə nazirimiz cənab Həsənovun
əmri ilə Bakıdan göndərilən helikopter vasitəsilə qazilərimiz
Bakı hospitallarından birinə təxliyə olundu.
***
Mart ayının sonları idi. Yaz fəslinin gəlişi ilə havalar
yavaş-yavaş isinməyə başlamışdı. Düzdü, Bakıya nisbətən
Tərtər hələ də soyuq idi. Amma, qışdakı hava şəraitindən
sonra bu havaya soyuq deməyə adamın dili gəlmirdi. Hərbi
xidmətin səkkiz aydan çox hissəsi artıq geridə qalmışdı.
Dembel olmağımıza sadəcə bir neçə gün var idi. Hərbi
xidmətə gəldiyim gündən bəri məzuniyyət haqqımı istifadə
etməmiş, bu gün üçün saxlamışdım. Üç gündən sonra
Nərgizin doğum günü olacaqdı. Ən son telefonla danışdığımızda bu ilki doğum günündə yanında ola bilməyəcəyim
üçün çox üzgün idi. Əsgərliyin bitməsinə dörd aydan
daha az qalmış bu müddətdə, məzuniyyət haqqımı istifadə
etməyin tam zamanı idi.
Məzuniyyət üçün icazə çıxar-çıxmaz, heç kimə xəbər
vermədən Bakıya doğru yola düşdüm. Geridə qoyub
gəldiyim hər kəs üçün burnumun ucu göynəyirdi. Ailəm,
dostlarım, ən əsas da Nərgiz üçün. Hərdən sanki, Nərgizin
qoxusunu duyurmuş kimi olur, bir anda gözlərim dolurdu. Boşuna deməyiblər birinin qoxusunu dərindən içinə
çəksən, onun üçün darıxdığında burnunun ucu göynəyərmiş
deyə. Bakıya çatdığımda günorta saat dörd idi. Evə gedən
yol Lamiyənin işlədiyi klinikanın yaxınlığından keçirdi.
Yolüstü fikrimi dəyişib, evə getmədən əvvəl, onu ziyarət
etməyə qərar verdim. Lamiyənin iş vaxtı saat beşdə bitirdi.
104

Çox güman ki hələ işdə olar deyə düşünüb, iş yerinə doğru
yola düşdüm.
Klinikaya girdiyim anda gözümün qabağına bura ilk
gəldiyim gün yadıma düşmüşdü. Lamiyənin yanına atamın
zoru ilə gəlmişdim. Bura ilk gəldiyimdə, Nərgizlə qovuşmağımızı xəyal belə edə bilməzkən, şükürlər olsun ki, halhazırda nişanlıyıq və ailə qurmağa hazırlaşırıq. Çatdığımda
Lamiyəni açarla otağın qapısını bağladığını gördüm. Üzü
qapıya tərəf olduğundan ilk öncə məni görmədi. Bunu
fürsət bilib ona kiçik bir zarafat etmək istədim: “Həkim,
evə gedirsiz?”
“Bəli, evə gedirəm artıq”, deyərək üzü mənə tərəf döndü.
Məni görüb, əvvəl diksindi, sonra bir əlini ağzına tutaraq,
təəccüblə bir neçə saniyə məni süzdü: “Raul, bu sənsən?
İlahi, necə də arıqlamısan!”
Lamiyənin belə reaksiya verməsi mənə həm təəccüblü,
həm də gülməli gəlmişdi. Arıqladığımın fərqindəydim,
amma, kənardan bu qədər çox hiss olunduğunu düşünmürdüm: “Lamiyə xanım, deyəsən məni gördüyünüzə heç
sevinmədiniz?”
Lamiyə heç bir söz demədən məni qucaqladı. “Əlbəttə
ki, səni gördüyümə çox sevindim. Sadəcə gözləmədiyim
bir anda, səni arxamda görüb həm diksindim, həm də çox
dəyişildiyinə görə bir az təəccübləndim. Gəl, içəri girək.
Otaqda rahat danışarıq”.
Lamiyə hələ də əlində tutduğu açar ilə qapını açıb, əli ilə
işarə edərək, içəri buyur etdi. İlk dəfə bu otağa gəldiyimdə
oturduğum həmən kresloda əyləşdim. Lamiyə də qapını
içəridən bağlayaraq, yanıma gəldi.
105

“Qapını niyə içəridən bağlayırsan, bəlkə xəstələrindən
gələn oldu?”
“Bu günlük işim bitmişdi artıq. Sən gələndə qapını bağlayıb, evə gedirdim. Sən işi boş ver, danış görək nə gəzirsən
burda?”
“Yox, yox, artıq əmin oldum. Sən məni gördüyünə heç
sevinmədin”, deyərək gülməyə başladım.
“Raul, yaxşı day, zarafata salma. De görüm necə
gəlmisən sən? Niyə xəbər verməmisən gələcəyini? Yoxsa
vermisən, bircə mənim xəbərim yox idi?” – Lamiyə hər
zamankı kimi bütün suallarını birnəfəsə vermişdi. Sualları
verərkən üzündən nə qədər həyəcanlı və tədirgin olduğunu
görməmək əldə deyildi.
“Hər şeyi danışacam indi. Əvvəlcə sən bir özünə gəl.
Ən əsası isə bunu bil ki, pis heç nə olmayıb. Və qorxulası
bir şey də yoxdur. – Bu sözlərimdən sonra, bir az rahatlamış bir şəkildə davam etməyimi gözləyərək üzümə baxdı: – Lamiyə, bilmirəm xəbərin var, yoxsa yox, amma,
hərbi xidmətin ilk altı ayını tamamladıqdan sonra, hər bir
əsgərin on günlük məzuniyyət haqqı olur. Mən də bu haqqımı, Nərgizin ad günü üçün saxlamışdım. Heç kimə xəbər
vermədən gəlməyimin səbəbi isə, Nərgizə sürpriz etmək
üçündü.” – Elə bunu demişdim ki, Lamiyə gözlərini bərkbərk yumaraq, dərin bir köks ötürdü. – “Lamiyə, nə isə
olub?”
Lamiyə susmağa davam elədi. Səs tonumu bir az qaldıraraq təkrar soruşdum: “Lamiyə, nə baş verir? Niyə susursan? Pis bir şey olub?!”
Bu dəfə gözlərini məndən qaçıraraq, “olub, Raul, çox
təəssüf ki, olub”, deyə cavab verib, yenidən susdu. Bir
106

neçə saniyə ərzində ağlıma baş verə biləcək hər cürə pis
hadisə gəlmişdi. Oturduğum yerdən aramızda duran masaya söykənərək, Lamiyəyə tərəf uzandım: “Susma, Lamiyə!
Xahiş edirəm, nə baş verdiyini danış artıq.”
Lamiyə təkrar köks ötürüb, üzümə baxmadan danışmağa
başladı: “Raul, bunu sənə danışmaq mənim üçün çox ağır
və eyni zamanda da çox çətindir. Amma, buna məcburam.
Mən bunları səndən gizlədə bilmərəm.”
Əsəbi bir şəkildə qışqırdım bu dəfə. “Lamiyə, uzatma!
De görüm nə olub?!”
“Raul, mən də üç gündür bunu sənə necə deyəcəyimi
düşünürdüm. Üç gün bundan qabaq, iş yoldaşlarımla
gəzintiyə çıxmağı planlamışdıq. İşdən sonra, gəzinti üçün
dənizkənarı bulvara getdik.” – Lamiyə danışdıqca söhbətin
axırı hara gedir deyə düşünməkdən ağlımı itirəcəkdim artıq. Bir neçə saniyə ara verib, udqunaraq danışığına davam
etdi. “Bulvarda gəzərkən təsadüfən uzaqdan Nərgizi gördüm. Yanında isə...”
Otağa yenidən sükut çökdü.
“Yanında isə nə?!”
“Yanında isə Sahib var idi”, – deyərək üzüntülü bir
şəkildə üzümə baxdı.
Hələ də Lamiyənin dediklərinə bir anlam verə bilmirdim. “Burda üzülməli nə var axı? Mən Nərgizi Sahiblə sənə
əmanət etməmişəm bəyəm? Yəqin Nərgizin nəsə bir işi var
imiş ki, Sahib də ona kömək etmək üçün yanında olub.”
Lamiyə yenə də gözlərini qaçırdı. “Elə deyildi, Raul.
Əfsuslar olsun ki, elə deyildi.
107

Ayağa durub qışqırmağa başladım. “Necə yəni elə deyildi?! Necə idi bəs?!”
“Nərgizin bulvarda nə işi ola bilər axı, Sahib də kömək
üçün onun yanında olsun?”
Gözlərimi bərəldib, sual dolu ifadə ilə üzünə baxdım.
“Lamiyə, dəli eləmə adamı. Başqa nə ola bilər axı? Biri
sevdiyim qız, nişanlım olan Nərgiz, digəri isə bərabər çörək
kəsdiyim, doğma qardaşım kimi olan Sahibdir.”
Lamiyə də oturduğu yerdən ayağa qalxdı. “Raul, bunların hər birini mən də bilirəm. Amma, onlar sənə xəyanət
edirlər. Mən bunları öz gözlərimlə gördüm. Bulvarda heç
bir işləri-filan yox idi. Sarmaş-dolaş gəzirdilər sadəcə”.
“Sən ağzından çıxanın fərqində belə deyilsən! Nə Nərgiz,
nə də Sahib heç vaxt belə bir şey etməz. Heç biri mənə bunu
edə bilməz. Sən səhv görmüsən. Nərgizlə Sahibə oxşatmısan sadəcə.”
Gözlərim dolmuş, ağlamamaq üçün özümü zor saxlayırdım. Lamiyə yanıma gəlib boynumu qucaqladı. “Kaş ki
sənin də dediyin kimi səhv görmüş olaydım, Raul, amma,
nə yazıq ki, düz görmüşəm. Onlar məni görməsə də, mən
onları çox yaxşı gördüm”.
Lamiyə dediklərini bitirdikdən sonra, sanki kresloya
oturmamış, yıxılıb qalmışdım. Beynim başımın içərisində
silkələnirmişcəsinə qulaqlarım uğuldamağa başladı. Payız
buludu kimi dolmuş gözlərimdən bir damla göz yaşı
süzülərək, əynimdəki hərbi formanın üstünə düşdü...
***
Artıq iki saatdan çox idi ki, bir az aralıdan Nərgizgilin
məhəlləsini müşahidə edirdim. Səhər saat 10-dan bəri bura108

da idim. Lamiyənin dediklərindən sonra, iki gün boyunca,
gecə-gündüz Nərgizi izləsəm də, onu Sahiblə bərabər görə
bilməmişdim. Lamiyə hər nə qədər gördüklərindən əmin danışsa da, öz gözümlə görmədiyim müddətcə buna tam inana
bilməyəcəkdim. İçimdə bir yanım nə Nərgizə, nə də Sahibə
toz qondura bilirdi. Həm sevdiyim qız, həm də qardaş bildiyim insan, hər ikisi eyni anda necə xəyanət edə bilərdi
axı mənə? İkisindən birinin xəyanətini eşitsəm bəlkə də
inanardım. Amma, ikisinin birlikdə mənə xəyanət etməsinə
ehtimal verə bilmirdim. Bəlkə də, vermək istəmirdim.
Valideynlərim eşidib pis olmasın deyə, onlara bu haqda heç
nə deməmiş, hiss etdirməməyə çalışmışdım.
Bu gün, artıq Nərgizin doğum günü idi. Şübhə çəkmə­
mək üçün ən azından zəng vurub, təbrik etməli idim.
Beynimdə bu qədər sual var ikən, onunla necə danışacaqdım heç bilmirəm. Telefonu əlimə alıb, zəng vurdum.
Nə qədər zummer getdisə də, telefona cavab vermədi. Bir
neçə dəqiqədən sonra isə, Nərgiz blokun qarşısına çıxdı.
Telefonla danışa-danışa, bir-iki məhəllə ötədə bir dayanacağa gəldi. Nərgizə görsənmədən, onu gizli-gizli izləməyə
çalışırdım. Çox keçmədən bir maşın gəlib yanında saxladı.
Maşının şüşələri çirkli olduğundan, uzaqdan kim olduğunu görə bilmirdim. Sürücü qapısı açıldığında isə, gələnin
Sahib olduğunu gördüm. Maşından düşüb, əlində bir buket gül ilə Nərgizin yanına gəldi. Gözlərimin önündə əvvəl
öpüşərək görüşüb, sonra isə qucaqlaşdılar. Nərgiz Sahibin
əlindən gülü alıb, yanağından öpdü. Bir az sonra maşına
minib, gözdən itdilər...
109

Gördüyüm bu mənzərənin qarşısında donub qalmışdım.
Gördüklərimdən sonra, heç bir söz, heç bir kəlmə keçirtdiyim hislərə tərcüman ola bilməzdi. Gözlərim yaş ilə dolmuş, amma, sanki qürur edib axmaq istəmirdi. İçimdən dəli
bir nərə çəkib, bağırmaq gəlir, amma pıçıldayacaq taqəti
belə tapmırdım özümdə. Bədənim bir anda iflic keçirmiş
kimi uyuşmağa başlamışdı. Bədənim keçirməmiş olsa belə,
ürəyim çoxdan keçirmişdi artıq. İçimdəki insan sevgisini,
bir anda silib atmışdı bu xəyanət. İlahi, bu gördüklərim nə idi
belə? On altı ildir bir gün belə sevməkdən vaz keçmədiyim,
uğuruna gözümü belə qırpmadan canımdan keçəcəyim qız
idimi o gördüyüm? Ya digəri? Dörd illik dostum, qardaşım deyib, sevdiyimi əmanət etdiyim Sahib idimi o? Və ən
əsası, mən indi nə edəcəkdim? İçimdə yaranan bu atəş nə
vaxtsa sönərmiydi görəsən? Ya da yanmağa davam eləsə,
kimləri öz ağuşuna alacaqdı bu atəş?
***
Yaşanan hər şeyi bir anlıq unutmaq, heç bir şey
düşünməmək üçün çarəni içkidə görmüşdüm. Üçüncü
qədəhi bir nəfəsə başıma çəkdim. Kafeyə gələrkən, yolüstü dükandan bir paçka siqaret və alışqan almışdım.
Paçkadan ilk siqaretimi çıxarıb, dodaqlarımın arasına qoydum. Təzəcə yandırmışdım ki, az qala öskürəkdən boğulacaqdım. Üzümün rənginin belə dəyişdiyinin fərqində idim.
Həyatımda ilk dəfə idi ki, içki içir və siqaret çəkirdim.
Yaşanan heç bir şeyi düzəltməyə fayda etməyəcəkdi bunlar.
Amma, bir müddətlikdə olsa sərxoş olub, hər şeyi unutmaq
istəyirdim. Ciyərlərimdəki Nərgizin qoxusunu siqaretin tüstüsü ilə qovurdum bədənimdən. Ciyərlərim sökülənə qədər
110

içki içib, siqaret çəkməyə davam edirdim. Telefonu götürüb, Lamiyəyə zəng vurdum. Artıq, yavaş-yavaş sərxoş olmağa başlamışdım. Telefonun ekranı belə gözümə dumanlı
görsənirdi. “Alo, Lamiyə...”
“Raul, hardasan sən? İki gündü bəlkə yüz dəfə zəng vurmuşam sənə. Niyə cavab vermirsən telefona?”
Səsindən çox qorxduğu hiss olunurdu. Görünür, özümə
bir xətər yetirəcəyimdən qorxmuşdu.
“Mənə bu xəyanəti necə elədilər, Lamiyə? Hə? Necə
elədilər mənə bunu?!”
“Raul, sən yaxşısan!? Hardasan? Tez ol, yerini de mənə.
Gəlib götürüm səni.”
Ağzımdan kəlmələr zorla çıxırdı sanki. “Kafedəyəm.
Nərgizgilin evinin yaxınlığında.”
“Elə mən də sizə gəlirdim. On-on beş dəqiqəyə çataram
yanına. Mən gəlmədən heç yerə getmə.”
***
Gözlərimi açdığımda başımda çox şiddətli ağrılar var
idi. Başım elə zoqquldayırdı ki, sanki ortadan ikiyə ayrılacaq. Ən son yadıma gələn, Nərgizə, onun mənə xəyanət
etdiyi bir yuxu gördüyümü danışırdım. O isə qarşılığında
“Bu bir yuxu idi, Raul, mən sənə heç xəyanət edərəmmi?”
deyirdi. Bu yadıma düşdüyündə üzümdə təbəssüm yarandı.
Hər şey yuxu imiş deyə dərindən bir oh çəkib, rahatlaşdım.
Başımdakı ağrılar get-gedə artmağa başlayırdı. Bir neçə
dəqiqə sonra öz evimdə yox, Lamiyənin evində olduğumun
fərqinə vardım. Bura necə gəldiyimi, nələr olduğunu xatırlaya bilmirdim. Ən önəmlisi isə, yuxu olan hansı idi bəs?
Nərgizin xəyanəti? Yoxsa bunları Nərgizə danışmağım?
111

Yatdığım yerdən doğrulmağa çalışaraq, Lamiyəyə
səsləndim. Masanın üzərindəki kağız və qələmi görüb
iki gözümdən eyni anda yaş gəldi. Bu kağız və qələm
bir anda hər şeyi xatırlamağıma kömək olmuşdu. Ən son
Lamiyə gəlib kafedən götürmüşdü məni. Bura gəldiyimizdə
Lamiyədən şeir yazmaq üçün kağız və qələm istəmişdim.
Gerisini isə xatırlamıram. Lamiyə əlində iki fincan qəhvə
ilə otağa daxil oldu. “Nəhayət ki, oyana bildin. Günorta saat
dörddən bəri yatırsan. Düz altı saatdı sızıb qalmısan divanda.”
Əlindəki qəhvələri masaya qoyub, yanıma oturdu. “Raul,
yaxşısan? Mən səni heç vaxt belə görməmişdim. Məni çox
qorxutdun”.
Heç bir söz demədən üzünə baxdım sadəcə. Özümü saxlaya bilməyib ağlamağa başladım.
“Raul, belə eləmə. O iki insana görə tək damla belə göz
yaşı axıtmağına dəyməz. Onlar sənin üçün hətta itki belə
sayılmamalıdır. Yanında səni sevən bir ailən var. Mən varam. Bir zənginə Budapeştdən bu gecə qalxıb gələcək Anar
var. Biz daima sənin yanındayıq”.
“Lamiyə, məni anlamırsan. Nərgiz də mənim bir ailəm
idi! Sahib də mənim bir zəngimə çox şeylər edəcək bir qardaşım idi. Nə oldu bəs indi? Hardadır onlar?”
Lamiyə qəhvənin birini mənim üçün qoyub, digərini isə
əlinə alaraq ayağa qalxdı. “Sənin bir az yalnız qalmağa ehtiyacın var. Nərgiz və Sahib haqqında nə edəcəyinə və ya
nə etmək istədiyinə qərar ver artıq. Və bunu da unutma. Nə
olursa olsun, mən sənin yanındayam, Raul”.
Sözünü bitirdikdən sonra otaqdan çölə çıxdı. Telefonun
ekranında saata baxdım, 22:30 idi. Ayağa qalxıb masanın
112

arxasına oturdum. Qəhvəmdən bir qurtum alıb, kənara qoydum. Masanın üzərindəki kağız və qələmi götürüb yazmağa
başladım.
Yenə oturmuşam masa başında,
Əlimdə qələmim, yazıram yenə.
Sızlayır ürəyim, dolub gözlərim,
Bir sözü yüz yerə yozuram yenə.
Ürəyim çırpınır, fəryad eyləyir,
Könlümə tərcüman olub qələmim.
Saxta məhəbbətin ağrılarından,
Yaman sızıldayır yaralı qəlbim.
Yolunda canımdan keçdiyim gözəl –
gözümə görünmür xeyli zamandı
Deyirlər vəfasız çıxıbdır sənə,
Deyirlər sevgisi, saxta-yalandı.
Kaş yuxu olaydı bu deyilənlər,
Buna tab gətirmək, çətindir, çətin.
Mən səni sevəndə düşünmədim ki,
Sənin nə sevgin var, nə məhəbbətin.
Getdin, bu gedişlə xar etdin məni,
Nə olar, eybi yox, bir söz demirəm.
Bir vaxt varlığımla sevirdim səni,
İndi başqasıyam, o mən deyiləm.
113

Bir daş parçasıdır ürəyin sənin,
həqiqət olmayıb heç vaxt sözündə.
Sevgiyə inamım qalmayıb mənim,
sevgini dəyərsiz etdin gözümdə…
Şeiri yazıb bitirdikdən sonra, bütün gecə düşünüb,
qərarımı verdim. Artıq, üzləşməyin vaxtı idi...
***
“Lamiyə, danışdın Nərgizlə? Bir xəbər var?”
“Elə indicə danışdım. Yarım saata burda olacaq. Sahibdən
nə xəbər var?”
“Mən də onu gözləyirəm. Harda olsa, gəlib çatar indi.”
“Raul, mənə söz vermisən ha, unutma. Vurmaq,
öldürmək məsələsini tamamilə ağlından çıxart”.
“Narahat olma. Necə lazımdırsa elə də davranacam. Heç
kimə deməməyi üçün tənbeh eləmisən Nərgizi?”
“Hə, eləmişəm. Şübhə çəkməsin deyə, “Raul ilə danışsan, onun belə xəbəri olmasın” dedim.”
“Yaxşı demisən. Ən azından, daha məndən şübhə etməz.
Nəysə, gəl onda sağollaşaq. Sahib harda olsa gəlib çatar.
Onsuz da bir azdan görüşəcəyik.”
Dünən gecə Lamiyəylə oturub, hər şeyi planlaşdırmışdıq. Lamiyə şəxsi bir problemi olduğunu deyib, kömək
üçün Nərgizi evinə çağıracaqdı. Mən isə Sahiblə görüşüb,
daha sonrasında isə, bir bəhanə ilə onu Lamiyənin evinə
gətirəcəkdim. Gətirdikdən sonra nə edəcəyim barədə heç
bir fikrim yox idi. Ən azından son dəfə gözlərinin içinə
baxıb, mənə bunu necə etdiklərini soruşacaqdım.
114

Bir neçə dəqiqədən sonra Sahibin maşını düz qarşımda dayandı. Maşından düşmək istəyərkən, buna macal
verməyib, əlimlə otur deyə işarə etdim. Özüm də keçib,
Sahibin yanında oturdum. Sahib çox tədirgin görsənirdi.
Titrəyən əllərini mənə hiss etdirməmək üçün, sükandan
bərk-bərk yapışmışdı. Böyük bir günah işlətmiş hər adam
kimi gözlərinin bəbəyi bir yerdə sabit durmurdu. Şübhə
çəkməmək üçün üzümə baxmağa çalışsa da, amma, gözümün içinə baxa bilmirdi. Həyəcanlı səs tonu ilə “Xoş
gəlmisən, qardaşım. Bir imkan vermədin düşüm, qucaqlayım səni. Nə olub, harasa tələsirik?”
“Heç də xoş gəlməmişəm, Sahib. Sür gedək. Lamiyənin
evinə gedirik, orda qucaqlayarsan”.
Sahib get-gedə daha da həyəcanlanırdı. Artan həyəcanı
özünü daha çox itirməyə səbəb olurdu. Bunu elə verdiyi cavabdan da çox rahat başa düşmək olurdu. “Lamiyə kimdir?
Niyə gedirik ki ora? Bizim kafelərdən birində oturardıq da
elə”.
Üzümü Sahibə çevirib qan çanağına dönmüş gözlərim ilə
gözünün içinə baxdım. “Ortaq dostumuz olan neçə Lamiyə
tanıyırsan toplamda? Dəli eləmə adamı! Sür gedək!”
Olduğumuz yerdən Lamiyənin evinə qədər maşınla on dəqiqəlik yol idi. Özüm bilərəkdən yaxın bir yerdə
görüşmək istəmişdim. Yola çıxdıqdan sonrakı ilk bir neçə
dəqiqə maşında sükut var idi. Evə çatana yaxın, sükutu yenidən Sahib pozdu. “Lamiyənin evinə niyə gedirik?
Düzün de, Lamiyəyə nəsə olub?”
Lamiyəyə görə narahat olmuş kimi davranması əsəb­
lərimi daha çox pozurdu. Ağzımdan söz almağa çalışır, ça115

lışdıqca bataqlıqdan çıxmağa can atan adam kimi daha da
batırdı. “Olub Sahib, olub. Lamiyə iki nəfər yaxınını itirib. Baş sağlığı verməyə gedirik.” Bu dediklərimdən sonra
əcəlinə getdiyini anlayan qurban kimi, ölümə gedən yolunu
uzatmağa çalışırdı sanki. Yanılma payını düşünüb, birdən
səhvliklə özü, öz əməlinin üstünü açar deyə, açıq-aşkar heç
nə demir, amma, evə gedən yolu uzatmaq və məndən bir
söz almaq üçün əlindən gələni də edirdi.
“Kimi itirib? İki nəfər kimdir? Mənim niyə xəbərim
yoxdu bəs?”
“Sahib, gəlib çatmışıq artıq. Maşını bir yerdə saxla,
yu­xarı qalxaq. Bu suallarını da mənə yox, elə Lamiyənin
özünə verərsən.”
Evə qədər demək olar ki, ikimiz də heç nə danışmadıq. Yolda olanda, qapının kilidini açıq saxlaması üçün
Lamiyəyə mesaj yazmışdım. Evə çatdığımızda qapı zəngini
sıxmadan, əlimi dəstəyə atıb, qapını açdım. Bu hərəkət,
Sahibi öz düşüncələrində haqlı çıxarmaq üçün kifayət idi.
O da hər şey üçün çox gec olduğunun fərqindəydi artıq. Bir
gün gec, ya da tez, bu çirkin əməllərinin üstü açılmalı və
buna görə hesab verməli idilər. Bu gün, o gün idi. İçəridən
Nərgizin səsi eşidildi. Sahibin üzünə baxdığımda ani bir
reflekslə gözlərini yumub, üzünü turşutdu. Sadəcə “Gəl”
deyib, içəri girdim.
Nərgiz məni gördüyündə, xortlaq görmüşcəsinə qorxu
dolu baxışlarla üzümə baxdı. Bir neçə saniyə ağzı açıq
vəziyyətdə məni süzdükdən sonra, özünü itirmədən ayağa
qalxdı. Titrək səs tonu ilə “Aman Allahım, inana bilmirəm.
Sevgilim gəlib”, – deyərək mənə doğru addımlamağa baş116

ladı. Qollarını iki yana açıb sarılmaq istədiyində, əlimlə
sinəsindən sıxaraq geri itələdim. Nərgiz bir az qorxu, bir
az da sual dolu ifadə ilə üzümə baxdı. Sahibə tərəf dönüb,
əynindəki gödəkcənin boynundan yapışdım. Gözlərimi
bərəldərək, gözünün içinə baxdım. “Sahib, səni deyir.
Sevgilisi olan sənsən. Mən nişanlısı idim”.
Nə dediyimi anlamasına imkan belə vermədən, itələyərək
Nərgizin yanına atdım onu da. Lamiyə söhbətə qarışmadan,
sadəcə bir qıraqda oturub izləyirdi. Sahib heç nə demədən,
başını önə əyib, dayandı. Sahibin susqunluğu hər şeyi qəbul
etməsinə işarə idi. Nərgiz isə hələ də anlamazlıqdan gəlirdi:
“Raul, nə baş verir? Nə danışırsan sən?”
“Kəs səsini, Nərgiz! Görünür, bu vaxta kimi sizin yalanlarınızı çox dinləmişəm. Artıq sus! Heç deyilsə yanındakı
şərəfsiz kimi sən də qəbul et öz xəyanətini.”
Sahib başını qaldırdı: “Raul, icazə ver hər şeyi başa salaq.”
“Nəyi başa salacaqsız mənə? Etdiyiniz şərəfsizliyin
incəliklərini danışacaqsız?”
Hər ikisi tir-tir titrəyirdi. Qan çanağına dönmüş, nifrət
ilə baxan gözlərimlə təzad yaradan bu sakit danışığımın, normal olmadığının fərqindəydi ikisi də. Hər ikisi,
qəzəbləndiyimdə necə insanlıqdan çıxmış bir canavara döndüyümün dəfələrlə şahidi olmuşdu. Buna görə də
titrəməkdə haqlı idilər.
“Xəyanət etdiyinizi ilk eşitdiyimdə buna ehtimal belə
vermədim mən. Öz gözlərimlə görməsəm, belə bir xəyanətə
əsla inanmazdım” – Qabağa gəlib Sahibin yaxasından yapışdım. – “Sən... Sən, mənim qardaşım idin. Ailəmin
117

içinə qədər gətirib saldığım, bərabər çörək kəsdiyim dostum idin. Sən, sevdiyim qadını əmanət etdiyim adam idin.
Yaxşılıqdan başqa nə etmişdim axı mən sənə? Mən sənə nə
etmişdim ki, mənə bu şərəfsizliyi etdin?” Əlimlə Nərgizin
çənəsindən tutub, başını qaldırdım. “Ya sən? İyirmi iki illik ömrümün on altı ilini səni sevməklə keçirmişəm mən.
Bir dəfə də olsa, gözlərimlə belə xəyanət etməmişəm
sənə. Səni sevdiyim ilk illərdə, sən yanımda yox ikən belə
başqasına baxmamışam mən. Mən sənin yoxluğunu belə
sevmişəm, qadın! Onu belə aldatmamışam heç. Sənə görə
bütün xəyallarımdan, gələcək karyeramdan imtina etdim.
Hərbi xidməti tez bitirib, səninlə ailə qurmaq üçün, bütün
xəyallarımdan vaz keçdim mən. Ya sən? Sən nə etdin bəs?
İyirmi iki ildir heç kimin edə bilmədiyi şeyi bacardın sən.
Kürəyimi ilk yerə vuran sən oldun qadın.” Səs tonumu qaldıraraq, fəryad edərcəsinə qışqırdım bu dəfə. “Niyə axı,
Niyə?! Mənə bu alçaqlığı niyə elədiz? Nə pislik etmişdim
axı mən sizə?”
İkisinin də ağzını bıçaq açmırdı. Lal-dinməz dayanmış,
sadəcə üzümə baxırdılar. Özümü saxlaya bilməyib, Sahibin
yaxasından yapışdım. Yerə yıxıb, yumruqlamağa başlamışdım ki, Nərgiz “Raul, yalvarıram, vurma”, deyərək əlimdən
yapışdı. Üzümü döndərib, öfkəylə gözlərinə baxdım. Əlimi
buraxıb, ağlamağa başladı. Sahib isə özünü qorumağa və ya
qarşılıq verməyə belə çalışmırdı. Çalışsa belə, buna gücü
çatmayacağının fərqindəydi çünki. Bəlkə də gücü çatacağını bilsə, utanmadan döyməyə də qalxardı məni. Mənə
bu xəyanəti edən adam bundanmı utanacaqdı bəyəm? Üzü
tamam qan ilə bürünmüş Sahib, sadəcə gözlərini möhkəm
118

yummuş, ondan nə vaxt əlimi çəkəcəyimi gözləyirdi. Nərgiz
Sahibi belə görüb, ağlaya-ağlaya qışqırmağa başladı.
“Raul, bəsdir! Heç kimi zorbalıqla yanında saxlaya
bilməzsən. Mən Sahibi sevirəm. Sən mənim üçün sadəcə
şirin bir nağıl idin. Uşaqlıq həvəsi idin sən. Mən həqiqi sevgimi Sahibdə tapdım”.
Kaş ki bu sözləri eşitmək yerinə qulaqlarım kar olaydı. Əlimdə olsa bu sözləri eşitməkdənsə, ölümü şərbət
kimi içməyi seçərdim mən. Gözümdən bir damla yaş axıb,
Sahibin üstünə düşdü. Ayağa qalxıb, təəssüflə Nərgizin
üzünə baxdım sadəcə. Üzünə baxdıqca, itirdiyim on altı
ilim gözümün önünə gəlirdi. Masanın üzərindəki meyvə
qabında bıçağı gördüyüm an, ağlımdan ikisini də öldürmək
keçdi. Bıçağa əlimi atmaq istəyirdim ki, Lamiyə məndən
cəld davrandı. Bıçağı arxasında gizlədib danışmağa başladı.
“Raul, gördüyün kimi bayaqdan lal-dinməz oturmuşam, heç bir şeyə qarışmıram. Çünki nə etsən də, nə
desən də haqlısan. Amma, bu iki əclafa görə, mən səni
itirə bilmərəm. Bunları öldürməklə bu dünyanı sadəcə iki
mikrobdan təmizləmiş olacaqsan. Ömrünün geri qalanını
isə, dəmir barmaqlıq arxasında keçirəcəksən. Dostlarına,
digər yaxınlarına və ən əsası da ailənə bunu etməyə haqqın
yoxdur. Bizi sənsiz qoyma, Raul, səndən xahiş edirəm, bunları Allaha həvalə et. Burax, rədd olub getsinlər.”
Lamiyə haqlı idi. Bu ikisinə görə əlimi qana bulamaqdansa, bunları tanrının ədalətinə həvalə etmək, ən doğru seçim
idi. Sahibi ayağa qaldırıb, hər ikisinin qolundan tutaraq
dəhlizə qədər apardım. Qapını açıb, ikisini də itələyərək
çölə çıxartdım. Evdə qalan nə əşyaları varsa onları da bir119

bir arxalarıyca fırlatdım. Son olaraq cibimdən nişan üzüyümü çıxarıb Nərgizin üstünə atdım.
“Heç kim, yaşatdığının cəzasını çəkmədən ölməzmiş bu
həyatda. Sizə tək arzum, mənə yaşatdığınız acının eynisini
yaşayın!”
***
Aprel ayının ilk gecəsi idi. Yataqxanaya gəldiyimdən
bəri, nə qədər istəsəm də yata bilməmişdim. Artıq dörd saatdan çox idi ki, düşünməkdən gözümə yuxu getmirdi. On
gün bundan əvvələ kimi, əsgərlikdən sonrakı həyatım ilə
bağlı çox böyük xəyallar qururdum. İndi isə, qurduğum o
bütün xəyallar üstümə çökmüşdü sanki. Gələcəyə dair nə
varsa, hamısı o çöküntünün altında qalmışdı. Elə mən özüm
də həmçinin. Yaşamaq üçün heç bir səbəbi qalmamış, bütün
hər şeyini itirmiş kimi hiss edirdim özümü. Ona görə də
əsgərlikdən sonra nə edəcəyim barədə heç bir fikrim yox
idi.
Daldığım düşüncələrdən Müşfiqin səsi ilə ayıldım.
“Görünür, bu gecə yata bilməyən, tək mən deyiləm.” Otaq
qaranlıq olduğundan üzü görsənmirdi. Amma, səs Orucov
Müşfiqin səsi idi. Doqquz aylıq hərbi xidmət müddətimdə
demək olar ki, tək dostum o idi. Əsgərliyin ilk aylarından,
hələ Naftalanda ikən, aramız çox yaxşı idi. Tərtərə təxliyə
olunduqdan sonra isə, daha da yaxın olmuşduq bir-birimizə.
Çarpayının ikinci mərtəbəsindən enib, Müşfiqin yanına
düşdüm. Yataqxananın tək işıqlı hissəsi olan pəncərənin
qarşısına keçdik. Gecənin qaranlığında ay işığı pəncərədən
içəri süzülərək, yorğun simamızı aydınladırdı. “Nə olub,
Müşfiq? Sən nə əcəb yatmamısan?” Pəncərədən yarı qır120

mızı, yarı sarı görsənən aya baxaraq, dərin bir köks ötürdü.
“Bilmirəm, Raul. Əslində elə bir səbəbi də yoxdur.
Sadəcə anlam verə bilmədiyim bir sıxıntım var içimdə.
Sanki, pis bir hadisə baş verəcəkmiş kimi hiss edirəm”.
“Pis şeylər gətirmə ağlına. Artıq ikimiz də dembel sayılırıq. Üç aydan sonra hərbi xidməti bitirib, ailəmizin yanına
dönəcəyik.”
“İnşallah, qardaş. Ailəm üçün həqiqətən də çox darıxmışam. Evə dönüb, anamın əllərindən öpmək, onun ləzzətli
yeməklərindən dadmaq üçün səbirsizlənirəm”.
Elə bu vaxt ardı-arası kəsməyən güllə səsləri eşidilməyə
başladı. Bir neçə dəqiqə ərzində atılan mərmilər və partlayış səsləri dörd bir yanı sarmışdı artıq. Cəbhə bölgələri
Ermənistan silahlı qüvvələri tərəfindən intensiv atəşə tutulmuşdu. Müşfiq hislərində haqlı çıxdı. Pis bir hadisə baş
verdi, amma, hər kəsin gözündə qorxu yox, öfkə var idi.
Komandirin əmri ilə tez zamanda cavab atəşinə keçdik.
Hücuma keçmək üçün hər birimiz can atsaq da, bunun üçün
əmrin gəlməsini gözləməli idik. Buna görə də bir müddət
cəbhə boyunca cavab atəşi verdik, sadəcə. Atışmalar səhər
açıldıqdan sonra da gün boyunca davam etdi. Gün ərzində,
bütün cəbhə boyunca, Azərbaycan mövqeləri və yaşayış
məntəqələrimiz Ermənistan silahlı qüvvələri tərəfindən
güclü artilleriya atəşinə tutuldu. Aldığımız məlumata
görə, bunun nəticəsində dinc əhalidən iki nəfər dünyasını
dəyişmiş, on nəfər isə müxtəlif tipli bədən xəsarəti almışdı.
Aldığımız bu xəbər bütün hərbi hissəni özündən çıxarmışdı. Hər kəs, artıq hücum əmrini tələb edirdi. Axşam olduğunda hərbi hissə komandirimiz bütün maxe və dembelləri
121

danışıq üçün bir araya topladı. Çağırılan hər kəs bir araya
toplandıqdan sonra komandirin özü də yanımıza gəldi. Sıra
boyunca gəzib, hər kəsin gözünün içinə baxa-baxa danışmağa başladı. Səsində elə bir əzəmət, elə bir heybət var idi
ki, düşmən görsə, qorxudan tük tökərdi.
“Hər kəs nə baş verdiyinin yəqin ki, fərqindədir. Belə bir
hadisənin hər an baş verə biləcəyini hər birimiz çox yaxşı bilirdik. Ermənistan silahlı qüvvələri cəbhənin müxtəlif
istiqamətlərində 82 və 120 millimetrlik minaatanlardan
və iriçaplı pulemyotlardan istifadə etməklə, sutka ərzində
atəşkəsi yüz dəfədən çox pozub. Bir çox bölgələrimiz
düşmən tərəfindən vurulub artıq. Ermənistanın İcevan rayonunun Berkaber kəndində yerləşən mövqelərdən Qazax
rayonunun Qızılhacılı kəndi atəşə tutulub. Habelə, Berd
rayonun Çinari kəndində yerləşən mövqelərdən Tovuz rayonunun Ağbulaq kəndi, Krasnoselsk rayonu ərazisindəki
adsız yüksəkliklərdə yerləşən mövqelərdən isə Gədəbəy rayonu ərazisindəki yüksəkliklərimiz vurulub. Gözünü yaxşı
aç, əsgər! Bu döyüş, 1994-cü ilin 12 may tarixində razılaşdırılmış atəşkəs rejimindən sonra Azərbaycan qoşunlarının
təmas xəttində baş verən ən böyük qarşıdurmadır. Hücum
əmrimiz az əvvəl gəldi. Allahın izni ilə düşmənin üstünə
göydən od yağdırıb, bütün ordularını pərən-pərən edəcəyik.
Cəbhənin ən gərgin bölgələri olan Ağdam-Ağdərə-Tərtər
və Xocavənd-Füzuli istiqamətində yerləşən birliklərimiz,
artilleriya bölmələri və digər qoşun növlərimizlə birgə
əlaqəli fəaliyyət göstərərək, tez zamanda cavab tədbirləri
həyata keçirəcəyik. Bütün hərbi hissəyə xəbər verin. Dan
yeri ağarar-ağarmaz, hər kəs hücuma hazır olsun!”
122

Komandir sözünü bitirib, aramızdan ayrıldı. Komandirin
dediklərindən sonra gözümüzə yenidən işıq gəldi. Müş­
fiqlə bir-birimizin üzünə baxıb, qürurla gülümsədik.
Uşaqlığımızdan bəri, düşmənlərimizlə savaşmaq, əsarətdə
olan torpaqlarımızı geri almaq ikimizin də ən böyük arzularından biri idi. Komandirin dedikləri, mənə yaşamaq üçün
yeni bir səbəb vermişdi sanki. Müşfiqdəki vətən sevgisinə
isə, söz ola bilməzdi. Ona bu sevgini hələ məktəb illərində
ikən, gənclərin çağırışaqədərki hazırlığı üzrə dərs verən
atası, Arif müəllim aşılamışdı. Müşfiq də mənim kimi universiteti bitirib, magistr oxumadan hərbi xidmətə gəlmişdi.
Magistr təhsili almasa da məzun olduğu Azərbaycan
Texniki Universitetinin avtomatika və kompüter texnikası
fakültəsinə yeddi yüz bal ilə daxil olmuşdu. Universitetdə
oxuduğu illər ərzində, eyni zamanda, restoranlarda ofisiant işləyərək pul qazanırmış. Yay aylarında isə, dondurma
sexində işləyirmiş. Mən məzuniyyətdən döndüyüm gün,
Müşfiq məzuniyyətə çıxmalı idi. Sonradan aprel ayında
qrup yoldaşının toyu olacağını öyrənib, məzuniyyətini aprelin doqquzuna təxirə salmışdı. Təxirə salmamış olsaydı,
indi ailəsinin yanında və təhlükədən uzaqda olardı. Səhərə
qədər heç birimizin gözünə yuxu getməyəcəyi bəlli idi.
Kitelin cibinə əlimi salıb, bir siqaret çıxartdım. Ağzıma qoyub, yenicə yandırmışdım ki, Müşfiq deyinməyə başladı.
“Raul, bəsdir daha. Tərgit bu zəhrimarı. Orqanizman bu
zəhərə öyrəşdikdən sonra, tərgitmək çətin olacaq. Özün, öz
sağlamlığını məhv edirsən.”
Ciyərlərimdəki tüstünü çölə üflədim. “Siqaretdən öləcək
qədər uzun yaşayacağımızı zənn etmirəm, qardaş. Ona görə
123

də, boş ver getsin. Gəl gedək, komandirin tapşırığını yerinə
yetirək. Bütün hərbi hissə, səhərədək hazır olmalıdır.”
“Nə deyim, qardaş, sən də haqlısan. Gəl gedək.”
Hərbi hissəni məlumatlandırdıqdan sonra, cəbhə boyu
davam edən intensiv atışmalara biz də qoşulduq. Hava
tam ağardıqdan sonra, komandirin əmri ilə qoşunumuz
hücuma keçdi. İlk hədəfimiz Tərtər rayonunun Talış kəndi
ətrafındakı hərbi strateji əhəmiyyət daşıyan yüksəklikləri
düşməndən təmizləmək və orada möhkəmlənmək idi. Çox
çəkmədən bu hədəfimizə nail olmağı bacardıq. Səngərlərinə
çatmağımıza az qalmış, erməni əsgərləri hərbi sursatlarını
və digər avadanlıqlarını belə götürmədən hərbi hissələrini
tərk edərək geri çəkilmişdilər. Düşmən səngəri kifayət qədər
dərin olmadığından, komandirin əmri ilə onu dərinləşdirib,
səngərdə möhkəmlənməyə başladıq. Bura gəlib çatmağımız üçün, önümüzdəki ən böyük əngəl olan düşmən tanklarından üçünü məhv etməyi bacarmışdıq. Dördüncü tank isə
geri çəkilərək, gözdən uzaqlaşmışdı.
Füzuli bölgəsindən aldığımız məlumata görə, onlar da
xeyli irəliləmiş və düşmənin pilotsuz uçuş aparatını vurmuşdular. Bir yandan səngərdə möhkəmlənmə işləri davam
edərkən, bir yandan da su ehtiyatımızı artırmaq üçün, bir
neçə əsgər yoldaşımla bərabər düşmənin hərbi hissəsinə
baxmağa getdik. İçəri girdiyimizdən bir-iki dəqiqə keçmişdi ki, sanki, yer yerindən oynadı. Nə olduğunu anlamaq üçün qaçaraq çölə çıxdıq. Çölə çıxdığımızda hər
tərəf toz-dumana qarışmış, göz-gözü görmürdü. Hamı bir
ağızdan qışqıraraq bir-birini çağırır, salamat olub-olmadığını soruşurdu. Heç nə görə bilməsəm də, səslərin gəldiyi
124

yerə doğru addımlamağa başladım. Havadakı toz dumanı
dağılana qədər nə baş verdiyini anlamamışdım. Yerdə yaranan böyük çuxuru, duman tamamilə dağıldıqdan sonra gördüm. Bütün əsgərlər çuxurun yanında toplanmışdı.
Uzaqdan baxdığımda, çox pərişan görsənirdilər. Bir qismi
dizlərinin üstünə çökmüş, bir qismi isə yerdə oturmuşdu.
Komandir isə başlarında durmuş, onlara bir şeylər deyirdi.
Nə baş verdiyini anlamaq üçün qaçaraq yanlarına getdim.
Gördüyüm mənzərə qarşısında donub qalmışdım. Ağzımı
açıb tək kəlmə belə danışa bilmədim. İçimdən qışqırıb,
bu fani dünyaya üsyan eləmək gəlsə də nitqim tutulmuş,
demək istədiklərimi deyə bilmirdim. Bir az sonra dizlərimi
yerə atıb, hüzn dolu baxışlarla son dəfə şəhidimin cansız
bədəninə baxdım. Bir saat bundan əvvəl vura bilmədiyimiz
o dördüncü tank, uzaqdan öz səngərlərinə mərmi atmışdı.
Bir neçə əsgərimiz yaralanmış, Müşfiq isə şəhid olmuşdu.
Komandir “Ayağa qalxın! Şəhidimizi başı dik uğurlayın!”
– deyərək sükutu pozdu. Hamı toparlanıb, ayağa qalxdı.
Mən isə hələ də dizlərimin üstündə çöküb qalmışdım. Bir
əl, möhkəm bir şəkildə çiynimdən tutdu. Başımı qaldırdığımda heybətli olduğu qədər bir o qədər də mülayim olan
komandirimizi gördüm.
“Qalx ayağa, Raul”.
İki gözümdən də yaş axdı. Boğazımda düyünlənmiş
sözlər, bir anda ağzımdan tökülməyə başladı. “Niyə komandir? Axı niyə? Niyə görə dünyada bu qədər şərəfsiz hələ də
yaşayırkən Müşfiq kimi bir oğul öldü? Biz düşmənin kökünü kəsmək, Qarabağımızı geri almaq üçün söz vermişdik
bir-birimizə”.
125

“Raul, yas saxlamağın vaxtı deyil. Müşfiq ölmədi.
Müşfiq Orucov, adını ölümsüzlərin sırasına yazdı bu gün.
Şəhidlik zirvəsinə ucalaraq, haqqın dərgahına qalxdı igidimiz. Verdiyi söz uğrunda, vətəni uğrunda canından keçdi.”
Qolumdan sərt bir şəkildə yapışıb, ayağa qaldırdı. İki əlini
də çiyinlərimə qoyub, gözümün içinə baxdı. “Şəhidimizin
qanı yerdə qalmayacaq. Hər şəhid nəşinin qarşılığında min
düşmən kəlləsi alacağıq onlardan. Şəhidimin bir damla qanına qarşılıq, öz qanlarında boğacayıq onları. Yaralılarımızı
və şəhidimizi öz səngərimizə göndərdikdən sonra yenidən
hücuma keçəcəyik. Qisasımızı almaq üçün hazır olun.
İstiqamətimiz Seysulan kəndinədir!”
***
Nəhayət ki, iyul ayı gəlib yetişmişdi. Üç aydır yataqxanaya hər girişimdə olduğu kimi, bu dəfə də içəri
girər-girməz, Müşfiqlə pəncərə önündəki danışığımız yadıma düşdü. Yaşananları sanki öncədən bilirmiş kimi, bu
pəncərənin önündə dayanıb, səmaya baxaraq “Anlam verə
bilmədiyim bir sıxıntım var içimdə. Sanki, pis bir hadisə
baş verəcəkmiş kimi hiss edirəm.” demişdi. O sözünün
üstündən üç aya yaxın vaxt gəlib keçmişdi artıq. Əgər yaşasaydı, sabah ordudan bərabər tərxis olunacaqdıq. Tərxis
olunduqdan sonrası ilə bağlı bir çox planlarımız var idi
Müşfiqlə. Hərbi xidmətdə yaranan dostluğumuzu, tərxis
olunduqdan sonra, daha da möhkəmləndirəcəkdik.
Özümü saxlaya bilməyib, gözlərim doldu yenə. Çölə
çıxıb bir siqaret yandırdım. Son 4-5 ay ərzində yaşadıqlarım, həm fiziki, həm də mənəvi olaraq çox yormuşdu
126

məni. Yaşananlar daldığım şirin xülyalardan oyanmağıma, həyatın gerçək və acı üzünü görməyimə vəsilə olmuşdu. Bu yorğunluqlarla yanaşı bir o qədər də qürurlu idim,
əslində. Dörd gün davam edən müharibə Azərbaycan Silahlı
Qüvvələrinin qələbəsi ilə başa çatmışdı. Şükürlər olsun ki,
heç bir şəhidimizin qanını yerdə qoymayıb, düşmənə böyük zərbə endirməyi bacarmışdıq. Ermənistan tərəfi hər
nə qədər səkkiz yüz hektarlıq ərazini itirdiklərini və bu
ərazilərin heç bir strateji əhəmiyyət daşımadığını desə də,
iki min hektarlıq ərazini düşməndən azad etmişdik. Ye­
nidən atəşkəs müqaviləsi imzalanmadan əvvəl, Ağdərə
şəhərinə aparan əsas yol üzərində, strateji baxımdan çox
əhəmiyyətli sayılan, Madaqiz məntəqəsindəki hərbi bazanı ələ keçirdiyimizdə, qarşı tərəfi ağır itkilərə uğratmışdıq. Aprelin beşində saat 12-dən etibarən Azərbaycan və
Ermənistanın baş qərargah rəisləri arasında əldə edilmiş
razılığa əsasən Azərbaycan-Ermənistan qoşunlarının təmas
xəttində əməliyyatlar dayandırıldı. Silahlı qüvvələrimizin
bölmələri azad edilmiş torpaqlarda: Tərtər rayonunun
Talış kəndi ətrafındakı yüksəkliklər və Seysulan kəndi,
Goranboy rayonunun Gülüstan kəndi, Cəbrayıl rayonunun
Lələtəpə yüksəkliyi və Çocuq Mərcanlı, Tərtər rayonunun
Qazaxlar kəndi və Madaqiz kəndi istiqamətindəki yollarda möhkəmləndirmə işlərini həyata keçirməyə başladı.
Düşmən tərəfi müqavilə bağlanmadan əvvəl, itirilmiş torpaqları geri qaytarmaq üçün dəfələrlə hücuma keçməyə çalışsa da, bu istəklərinə nail ola bilmədi...
Ard-arda iki siqaret çəkdikdən sonra, yenidən yataqxanaya qayıtdım. Səhər tərxis olunacağım üçün əşyalarımı
127

yerbəyer edib, çantamı hazırlamalı idim. Artıq gecə olduğundan vaxt itirmədən hazırlaşmağa başladım. Çantamı
toparlayarkən əşyaların arasından Nərgizlə olan bir şək­
limizi tapdım. Şəkil beş il bundan əvvəl çəkilmişdi. Sözlən­
dikdən sonrakı ilk görüşümüzdə çəkdirmişdik bu şəkli. Ah,
o Botanika bağı... Şəklə diqqətlə baxdığımda, həqiqətən
də çox dəyişildiyimin özüm də fərqinə vardım, amma, bu
dəyişikliyin səbəbi aradan keçən beş il deyildi. Dörd-beş
ay öncəsinə qədər bir az arıqlamış olsam da, hələ də canlı
bir adam idim. Saç-saqqalıma ağlar düşməmiş və hələ də
o şəkildəki kimi içdən olan gülüşlərim var idi. Yaşadığım
mənəvi yorğunluqlar, fiziki olaraq da aydın hiss olunurdu. Hələ iyirmi iki yaşım olmasına baxmayaraq, xeyli
arıqlamış, saç-saqqalıma tək-tək bəyazlar düşməyə başlamışdı. Hər daim üzümdə olan təbəssümüm getmiş, yerini
göz yaşlarına və hicran dolu baxışlara buraxmışdı. Aynaya
baxdığında gördüyü əksindən utanan, itirdiyi on altı ilinə
görə özü-özündən üzr istəyən bir insana dönüşmüşdüm artıq. Buna baxmayaraq, içimdəki Nərgiz eşqini hələ də tam
öldürə bilməmişdim. Bunu, Nərgizlə olan şəklimizi tapdığımda anladım. Mənə etdiyi xəyanət ağlıma gəldikcə,
içimdən onu öldürmək, on altı ilimin intiqamını almaq
keçir, amma, beş il bundan əvvəlki şəklimizi belə cırmağa
əlim gəlmirdi. Məni vara-dövlətə satıb getmiş bir qızı hələ
də sevdiyimə görə, özüm özümə qəzəblənirdim. Çantamı
hazırlamadan əvvəl, bir kağız parçası və bir qələm götürüb,
öfkəmi sətirlərə tökmək istədim.

128

Səni sevdiyimə utanıram mən,
sevgim çox təmizdir, sən isə kirli.
İllərlə heç kimə danışmadım mən,
Saxladım özümdə bu eşqi sirli.
İndi isə yazıram şeirlərimdə,
qoy, hamı bilsin ki, kimi sevmişəm,
İlahi, nə qədər axmaq olmuşam?
Bir gör, kimin üçün candan keçmişəm.
Getdiyin yollar da utanmadı heç,
ayağın altında paralanmadı.
Səni məndən alıb, aparan yollar,
niyə iki yerə aralanmadı?
Əqlim ürəyimdən çıxarıb səni,
hər axşam öfkəylə soxur gözümə.
Hələ də sevirsən sən bu insanı, –
sorub, şillə təki vurur üzümə.
Səni sevdiyimə utanıram mən,
güzgüyə baxmağa üzüm yox indi.
De necə baxım ki, axı güzgüyə,
Eşqimdən əvvəlki özüm yox indi.
Nə haqla danışır dilin sevgidən,
Səndə heç sevgidən zərrə qalıbdı?
Bir onu bilirəm sənin mayana –
əmdiyin o südə su qatılıbdı!...
129

***
Taksi qəsəbəyə gəlib çatdığında, bir-iki məhəllə uzaqda,
Nərgizgilin evlərinin yaxınlığında enib, evə piyada getmək
istəmişdim. Bu qəsəbənin hər yanı on altı ilin xatirələri ilə
dolu idi. Evə doğru gedərkən, bir yandan da bundan sonra nə edəcəyimi düşünürdüm. Hərbi xidmətə getdiyimdə,
tez gedib-gəlib, Nərgizlə evlənməyi düşünürdüm. İndi isə
yaşananlar, gələcəklə bağlı bütün planları alt-üst etmişdi.
Gələcək üçün tək bir plan, tək bir hədəf belə qalmamışdı artıq. Hər kvadrat metri xatirə qoxan məhəllələrdən keçərək,
nəhayət, gəlib öz məhəlləmizə çatdım. Məhəlləyə ayaq basar-basmaz, ilk qarşılaşdığım insan Nərgiz oldu. Onu görən
kimi üzümdə yaranan iki saniyəlik gülümsəmənin ardınca,
sanki hər şeyi unutmuş beynim yaşananları yenidən xatırladı. Üzümdəki təbəssüm, öfkə dolu baxışlarla yer dəyişdi.
Bir yanım dayanıb saatlarca üzünə baxmaq istəyirdi, amma,
digər yandan, qürurum buna izin vermədiyi üçün başımı
çevirib, yoluma davam etdim. Yanından düz keçib, evə
doğru üz tutdum. “Görəsən, Nərgiz burada nə gəzir?” deyə
düşünərək addımlamağa davam edirdim.
“Raul, bir dəqiqə gözlə”, deyə səsləndi Nərgiz. Başımı
çevirib arxaya baxdığımda, mənə doğru gəldiyini gördüm.
Əhəmiyyət vermədən, üzümü çevirib, yoluma davam etdim. Bir neçə saniyə sonra mənə çatıb, qolumdan yapışdı.
“Raul, xahiş edirəm, ayaq saxla bir dəqiqə.”
Başımı çevirib, öfkə dolu baxışlarla əvvəl tutduğu qoluma, sonra isə gözlərinin içinə baxdım. Nərgiz qorxub, refleks ilə əlini qolumdan çəkdi. Qorxudan bütün bədəni tirtir titrəyirdi. Nərgizi ilk dəfə idi ki, belə görürdüm. Üzünə
130

heç makiyaj vurmamış, saçını belə daramamışdı hətta. Hər
daim özünə baxımlı olan Nərgiz getmiş, yerinə bitkin, xəstə
kimi görsənən bir qız gəlmişdi sanki. Bulud kimi dolmuş
ala rəngli gözləri ilə, qorxaraq üzümə baxdı. “Raul, xahiş
edirəm, dinlə məni. Ən azından bərabər keçirdiyimiz o
gözəl günlərin xətrinə, son bir dəfə qulaq as mənə.”
Bu sözündən sonra üzümü dönüb gedə bilmədim artıq.
Son bir dəfə nə demək istəyirsə, qoy desin, deyə düşündüm
içimdən.
“Ən son gördüyündə, öldürməkdən vaz keçib, sizi Allaha
həvalə edirəm demişdin. Kaş ki, o gün, Lamiyə əngəl olmayaydı da, öldürmüş olaydın bizi. Həvalə etdiyin Allah,
öldürməkdən daha betər etdi məni.”
Nərgiz danışır, mən isə üzünə belə baxmadan sadəcə qulaq asırdım.
“Anam yaşananları öyrəndikdən sonra “Mənim bundan
sonra Nərgiz adlı qızım yoxdur. Sən mənim üçün öldün”,
deyərək məni evdən qovdu. Sahib evdən qovulduğumu
öyrəndiyində, məni özünə aid olan evlərindən birinə apardı.
Daha doğrusu, mən elə bilirdim”
Nərgiz danışmağa ara verib, ağlamağa başladı. Hər nə
qə­dər bu halına pis olsam da, bunu ona hiss etdirməməyə
çalışdım. Bir az sonra göz yaşlarını silib, danışmağa davam
elədi.
“Sahib mənə təsəlli vermək üçün, “Narahat olma. Ev­
ləndikdən sonra anan dözə bilməz, bağışlayar səni”, demişdi. Bir neçə gün o evdə qalıb, özümə gəldikdən sonra, bir
gecə, Sahib yataq otağıma gəldi. Artıq vaxtı gəldiyini, ona
aid olmağımı istədiyini dedi. İlk başda buna qətiyyətlə qarşı
131

çıxsam da, tezliklə evlənəcəyimizi düşünüb, buna razı oldum. O gecə, ilk dəfə Sahiblə bərabər olduq.”
Bunu eşidər-eşitməz, iki gözümdən də yaş axdı. Mənim
illərdi toxunmağa belə qıymadığım qız, artıq başqasının qadını olmuşdu. “Bunları mənə niyə danışırsan, Nərgiz?!”
“Dinlə, Raul, xahiş edirəm. O gecənin səhəri qapının
zəngi ilə oyandım yuxudan. Qapını açdığımda tanımadığım bir adam gəlmiş, bu evin ona aid olduğunu iddia edirdi.
Sahibin bu evi sadəcə bir neçə günlük kirayələdiyini və bu
gün artıq evi tərk etməli olduğumuzu dedi. Bunları Sahibə
demək üçün evə baxdığımda, onu evdə tapa bilmədim.
Telefona əlimi atıb zəng vurdum. Dəfələrlə zəng vurdum
ona. İki nömrəsinin ikisinə də zəng çatmırdı. Daha sonra...” – Bu dəfə hıçqıra-hıçqıra ağlayıb, asfaltın üzərində
dizlərinin üstünə çökdü.
Nərgiz danışdıqca sanki içimdə bir əl ürəyimi tutmuş,
tez-tez sıxıb buraxırdı. “Yatağın üzərində bir not buraxmışdı Sahib. Notda “Nərgiz, məni bağışla. Gözəlliyin məni
başdan çıxardı. Şeytana uydum. Belə olmasını istəməzdim”
yazırdı. O gündən sonra bir daha görə bilmədim onu”.
Ayaqlarıma yapışaraq, ağlamağa davam etdi. “Allah
bəlamı verdi, Raul. Sahib məni kirlədib, tərk etdi. Sənə
yalvarıram, məni bağışla. Bilirəm, mən sənin sevginə layiq
olmadım heç vaxt. Amma yalvarıram sənə, məni bağışla.
İkinci bir şans ver sevgimizə”.
“Nərgiz, mənim ömrüm səni sevməklə keçib. İllərlə sevgili olduq, sözləndik, hətta nişanlandıq. Buna baxmayaraq,
mən sənə toxunmağı ağlımdan belə keçirmədim. Mən səni
bəyazlar içində, gəlinliklə xəyal etmişdim həmişə. Sən isə,
132

Sahibin yatağına yatdın. Sən mənim duyğularımın, sevdiyim qızın və ən əsası da, on altı ilimin qatilisən! Gözümdə
bir az daha kiçilmədən çıx get burdan.”
Əlini ayaqlarımdan çəkib, üzümə baxdı. “Nə desən haqlısan, Raul. Söz verirəm, bundan sonra bir daha qabağına
çıxmayacam. Səndən tək istəyim, əgər bacarsan haqqını
mənə halal et.”
İçim qan ağlasa da, heç bir söz demədən üzümü çevirib,
evə doğru getdim...
***
Evdəkilərlə görüşdükdən sonra, təmizlənmək bəhanəsi
ilə duşa girdim. Əslində təmizləmək istədiyim bədənim
yox, kirlənən xəyallarım idi. Duşa girənə qədər özümü saxlamağa çalışsam da, suyu açıb altına girdikdən sonra hönkür-hönkür ağlamağa başladım. Göz yaşlarımın istiliyini
yanaqlarımda hiss edirdim. Bu, sevginin uğrunda axan son
göz yaşları idi. Nərgizin dedikləri, yaramın üstünə yenidən
köz basmışdı. Duşun altında ciyərlərim sökülənə qədər ağladım. Canımın necə yandığını heç kim görməmişdi. Duşdan
çıxıb, otağıma çəkildim. Gecəyə qədər çölə çıxmadım.
Yaşananların hamısını mən tərxis olmadan əvvəl, Lamiyə
valideynlərimə danışmışdı. Hər şeydən xəbərdar olduqlarına görə, üstümə gəlməyib, tək qalmaq istəyimi anlayışla
qarşılamışdılar. Gecə yarısına qədər ancaq siqaret çəkib,
yaşananları düşündüm. Evə gələrkən aldığım iki şüşə şərabı
hansı ara bitirdiyimin, fərqində belə deyildim. Artıq, yavaşyavaş, başım dönməyə başlamışdı. Bir az sonra tamamilə
sərxoş olmuş, danışacaq halım belə qalmamışdı. İçimdən
keçənləri Nərgizə dair son bir şeir yazaraq demək istədim.
133

Gözləri zümrüdtək parlayan gözəl,
gözündən bir damla yaş axdımı heç?
Qəlbimi sındırıb, pərişan etdin,
Gedərkən geriyə bir baxdınmı heç?
İsti yatağında yatarkən gecə,
donmuş vicdanından bir səs gəldimi?
O səsi duyarkən heç xəyalına,
xəyanət etdiyin oğlan gəldimi?
Dedinmi, İlahi, neyləmişəm mən?
Gör kimə xəyanət eyləmişəm mən?
Xəyanət etdiyim o cavan məni,
sevərdi hər kəsdən üstün, əbədi.
İndi heç olmasa peşimanmısan,
Yoxsa keçənləri tam unutmusan.
Bəlkə heç səhvini dərk eyləmirsən,
Etdiyin əmələ don geydirirsən...
Yox-yox, sən kimilər peşman olmaz,
Peşman olsa da bu heç sayılmaz.
Həzrəti Yusifin bir kəlamı var:
“Xəyanət əhlindən aşiq olunmaz”
Gecə tez ötüşdü, bilmirəm nədən,
bir qurtum meyim də qalmayıb artıq.
Bir şəkil xatirə qalıbdı səndən,
Təkcə o şəkildə səninlə varıq...
134

***
Yuxudan telefonun zənginə oyandım. Səhər çoxdan açılmışdı. Hətta, günorta belə sayılardı artıq. Buna baxmayaraq, sanki heç yatmamış kimi yuxum gəlirdi. Nə də olsa,
ayların yorğunluğu var idi canımda.
“Alo, buyurun, eşidirəm.”
“Salam, qardaşım. Mənəm, Anar. Evdəsən?”
“Hə, evdəyəm. Bu nə nömrədir belə? Azərbaycandasan
sən?”
“Təzə nömrəmdi. Hə, Raul, burdayam. Gecə yarısından sonra gəlmişəm. Hazırlaş, yarım saata gəlib səni evdən
götürəcəm.”
Anar Budapeştə getdikdən bir neçə ay sonra, ailəsi də bizim qəsəbədən köçüb, şəhərdə yeni bir mənzilə yerləşmişdi.
Artıq əvvəlki kimi, gecənin bir yarısında, bir-birimizə “Çıx
məhəlləyə, bir az dərdləşək”, deyə bilməyəcəkdik. Güc-bə­
laynan özümü toparlayıb, ayağa qalxdım. Hazırlaşıb, səhər
yeməyi üçün içəri keçdim. Evdəkilərlə bir az söhbət edib,
yeməyimi yedikdən sonra yarım saatın tamamında küçəyə
çıxdım. Anara zəng vurmaq üçün əlimi telefona atır­dım ki,
yol ayrıcından maşınla məhəlləyə girdiyini gördüm. Maşını
yanımda saxlayıb, pəncərədən “keç otur” deyə səsləndi.
“Salam, Anar. Xoş gəlmisən.”
“Sən də, qardaşım. Sən də xoş gəlmisən öz evinə.”
Anar bir az gərgin görsənirdi.
“Əslində mən elə də xoş gəlməmişəm. Sənə danışacağım şeylər var. Amma, əvvəl, de görüm, sənin niyə kefin
yoxdur?”
“O danışacağın şeyləri səndən yox, üstündən üç ay keç­
dikdən sonra, Lamiyədən öyrəndiyimə görə kefim yoxdu.
Raul, mənə niyə deməmisən bütün bunları?”
135

Gözlərimi Anardan qaçırıb, pəncərədən çölə baxdım.
“Utan­dım, qardaşım. Nişanlımın və qardaş bildiyimiz insanın
birlikdə mənə xəyanət etdiyini necə deyəydim axı sənə?”
“Bəri bax, Raul. Sənin utanmalı olduğun hər hansı bir
şey yoxdur. Qoy sənin sevgini var-dövlətə satan Nərgiz və
sənə qardaş deyib kürəyindən vuran o əclaf utansın! Lamiyə
bunları mənə deyəndə, özümə o şərəfsiz Sahibi yaşadığına
peşman edəcəm, deyə söz verdim. Amma heyf ki, məndən
qabaq Allah verib cəzasını.”
Anarın nə dediyini anlamadım. Sahib haqqında Nərgizin
ən son mənə dediklərindən başqa heç bir məlumatım yox
idi. Diqqətlə Anarın üzünə baxıb, soruşdum.
“Nə cəzası? Nə olub ki, o şərəfsizə?”
“Sənin xəbərin yoxdur bəyəm?”
“Xəbərim olsa, nə olub deyə səndən soruşmaram. De görüm, nədir o mənim xəbərim olmayan məlumat.”
“Sahibin ardı-arası kəsilmək bilməyən paçka-paçka
pullarının sirri açılıb nəhayət ki. Sahibin atası uzun illərdi,
insanları zəhərləyən bəyaz ölümün, narkotikin ticarəti ilə
məşğul imiş. Sahib də üç ildi, atasının bu işlərini idarə edirmiş. İki həftə əvvəl, atası da, özü də həbs olunub. Həbs olunmadan bir ay əvvəl isə, necə olub bilmirəm, amma, bütün
var-dövlət əllərindən çıxmış, səfil vəziyyətə düşüblərmiş.
Yəni anlayacağın, mənə ehtiyac qalmadan, Allah verib bə­
lasını.”
“Lap yaxşı. Bu mövzu elə buradaca bağlansın. Bundan
sonrakı həyatımda o iki insanın adını belə eşitmək istə­
mirəm.” İçimdən mən heç nə etməsəm də, Allah ikisinə də
136

lazım olan cəzanı verib deyə düşünüb, şükür etdim. İlahi
ədalət yenə də öz sözünü deyib. Artıq içimdə intiqam deyə
bir kəlmənin qırıntısı belə qalmamışdı. Bundan sonra tək
istədiyim, hər şeyi tamamilə unutmaq idi sadəcə. Anarla
bərabər çay içib, söhbət etmək üçün hər zaman qəsəbə
daxilində getdiyimiz kafeyə üz tutduq.
“Danış görək, Raul, əsgərlik necə keçdi?” – Bu sualı eşi­
dər-eşitməz, gözümün önünə şəhid və qazi olan əsgər yoldaşlarım gəldi. Əsəbi şəkildə üzünə baxdım.
“Axmaq-axmaq suallar vermə. Necə keçdiyin bilmirsən
bəyəm?”
Anar gözlərini qıyıb, əli ilə alnına şillə vurdu.
“Üzür istəyirəm, Raul. Tamamilə ağız alışqanlığıdır, vallah. Əsgərlikdən gələn hər adama eyni sualı verməyə dilimiz öyrəşib.”
“Nəysə, boş ver. Əsas mövzuya gələk. Yayı burda ke­
çirəcəksən, ya qayıdacaqsan Budapeştə?”
“Burda keçirməyi çox istəyərdim. Amma, iş yerimdən
sadəcə bir həftəlik icazə almışam. Nədə olsa, artıq, bir ilim
qalıb. Magistr bitdikdən sonra birdəfəlik geri dönəcəm.”
“Uğurlar, qardaşım. İşin avand olsun. Burdan çıxanda bizə
gedərik. Digər evə gedəcək əşyalarım var. Həm onları götürüm, öz evimə aparım, həm də sən yeni evimi görmüş ol.”
“Raul, yadına salıb səni üzmək istəmirəm. Amma, o ev,
Nərgizlə evləndikdən sonra yaşamağınız üçün, ipoteka ilə
aldığınız ev deyil?”
“Hə, Anar. Həmin evdi. Elə öz qəsəbəmizdəki. Yaşa­
nanları həzm etmək üçün bir az tək qalmağa ehtiyacım var.
Ən azından bir müddət”...
137

III
İndiki zaman

G

Nərgiz haqqında eşitdiklərim canımı yandırmadı bu dəfə.
Hə, bu dəfə, bunu bacarmışdım. O mənim üçün, xəyanət
etdiyini öyrəndiyim gün ölmüşdü onsuz da. Tək problem, hələ də içimdə yaşatdığım, toz qondura bilmədiyim
Nərgizi öldürmək idi ki, görünür, bunu da, bacarmışdım artıq. Hətta, evlənəcəyinə bir baxımdan sevindim də. Nədə
olsa, bir zamanlar canımdan belə çox sevmişdim mən onu.
Mənə etdiklərinin bədəlini, çox keçmədən, elə, bu dünyadaca ödədi. Bütün bunlara baxmayaraq, hər bir insan
kimi, xoşbəxt olmaq onun da haqqıdır. Bundan sonra istər
xoşbəxt olsun, istərsə də bədbəxt. Əsas odur, bircə məndən
uzaq olsun.
Hər şey bir yana, mən bu qızı necə tapacam indi? Nərgiz
kimi uğursuz bir sevdadan sonra, haqqında bir sətir belə
məlumatım olmayan, heç adını belə bilmədiyim birinə aşiq
olmuşam. Gecə düşdükcə, artıq, üşüməyə başlayırdım.
138

Noyabr ayı sakit olduğu qədər, bir o qədər də soyuq keçirdi.
Gərək, evdən çıxanda əynimi qalın geyinərdim. Bir siqaret yandırıb şəhərin mərkəz küçələri ilə addımlamağa davam edirəm. Şəhər tamamilə boşalıb artıq. Demək olar ki,
küçələrdə heç kim yoxdur. Hərdənbir yoldan bir-iki nəfər
keçir, onlar da sürətli addımlara harasa tələsirlər sanki. Çox
güman ki, isti evlərinə, qadınlarının qoynuna tələsirlər. Nə
də olsa, hamı mənim kimi bədbəxt deyil bu şəhərdə. Nəinki
bir qadın, dərdləşəcək bir kimsəm belə yoxdur bu gecə.
Anar da yenə, lənətə gəlmiş Budapeştinə qayıtdı. Yenə də
tək qaldım. Bircə bu altı-yeddi ay da tez gəlib-keçsəydi,
magistrini bitirib, birdəfəlik geri dönərdi artıq.
Telefonum zəng çalır. O qədər yorulmuşam ki, əlimi
cibimə salıb, telefonu götürməyə belə halım yoxdur. Bir
yandan da, telefonun zəngi laylay kimi şirin gəlir. Bu axmaq telefon zənginin, qulağıma laylay kimi şirin gələcəyi
qədər nə vaxt yoruldum, onu da bilmirəm.
“Alo. Salam, Raul. Necəsən?” – Zəng vuran Lamiyədir.
“Salam Lamiyə. Mən aşiqəm. Sən necəsən?” – Gülməyə
başladı.
“İkinci dəfə aşiq ola bildiyinə sevindim. Amma, kimə
aşiq olduğunu özün də bilmirsən deyəsən.”
“Gülmə! O boşboğaz, ağzında söz saxlaya bilmədi yenə?
Hə, düzdü. Hələ ki adını bilmirəm. Amma, öyrənəcəm.”
Lamiyə hələ də gülməyə davam edirdi.
“Öyrən, öyrən. Toplam üç gündür görüşmürük, hansı
yara aşiq oldun sən?”
Paçkanın son siqareti yavaş-yavaş əriyib gedirdi barmaqlarımın arasında. Yolun qarşı tərəfində, gözümə bağ139

lanmaq üzərə olan bir dükan sataşdı. Sahibi dükanı bağlayıb getmədən, ona çatıb, bir paçka siqaret almalı idim.
“Lamiyə, zəhmət olmasa, bir dəqiqə xətdə qal...”
***
Deyəsən, bu dəfə, həqiqətən də ölmüşəm. Bunun başqa
bir açıqlaması ola bilməz çünki. Aşiq olduğum qız, əlində
təzyiq ölçən cihaz ilə təzyiqimi ölçür. Hələ bir əliynən
biləyimdən də tutub. İlahi, bu nə zərif bir əldir belə. Biləyi o
qədər incədir ki, toxunsam qırılacaq sanki. Zərif əllərindəki,
nazik uzun barmaqları, tək kəlmə ilə mükəmməldir. Hələ
biləyimə toxunuşunu demirəm. “Qadın zərifliyi” sözünün
canlı izahıdır bu qız. Başını qaldırıb, üzümə baxır. Baxır
ki, nə baxır həm də. Bu gözlərə bu qədər yaxından baxmaq,
insan sağlamlığına ziyandı məncə. Dəniz mavisi gözləri,
elə ilk gördüyüm andan bəri, ağlımı başımdan alıb. Gözünü
hər qırpdığında kiprikləri ox kimi ürəyimə batır sanki. Sən
də özünə şair deyirsən, Raul. Hünərin var bu gözləri təsvir
edəcək iki bənd şeir yaz indi. Nəinki iki bənd şeir, roman
yazsan yenə də təsvir edə bilməzsən.
“Keçmiş olsun” deyərək təbəssüm edir. Qızın səs tonu
belə, özü kimi çox zərif və gözəldir. İlahi, bu qızı insanlıq
aləminə “Qadın budur!” demək üçünmü yaratmısan? Yoxsa
“Gözəllik” sözünün tərifi olaraqmı yaratmısan? Heçmi
nöqsan verməmisən axı bu qıza? Ağzımı açıb təşəkkür
etməyimə imkan vermədən otaqdan çölə çıxır. Otaqdan
çıxarkən, bir şey düşür cibindən. Yataqdan doğrulub, yerə
baxıram. Yerə düşən sarı rəngli bir yaylıqdı. O yaylıq az
əvvəl boğazında idi. Yerə necə düşdü bilmirəm, amma, yaxşı ki də düşdü. Bir neçə saniyə sonra qapı yenidən açılır. Bu
dəfə gələn Lamiyədi.
140

“Basdalama!”
“Nə deyirsən, Raul? Nəyi basdalamayım?”
Əlimlə ayağının altını işarə etdim.
“Mənə ver onu.”
Lamiyə yerdəki yaylığı götürüb, yanıma gəlir. Yaylığı
mənə verib, yatağımın yanındakı boş stula əyləşir. “Raul,
yaxşısan? Məni çox qorxutdun. Danışdığımız yerdə birdənbirə səsin kəsildi. Nə baş verdiyini anlamışdım təxmini.
Çox keçmədən, səni vuran maşının sürücüsü sənin telefonunla mənə zəng etdi. Qəza baş verdiyini, bu xəstəxanaya
doğru yola çıxdığını dedi. Bu arada, bu nə yaylıqdır belə?”
Heç nə demədən yaylığı üzümə sıxıram. Bacardığım
qə­dər dərindən qoxulayıram. Körpə bir uşağı öpərkən,
dərindən qoxulayıb, içdən-içə, kaş ki, mənim də belə bir
körpəm ola, deyər insan. Qadın qoxusu tam olaraq belə bir
şeydir. Bu həyatdakı ən gözəl parfüm bir körpə uşaq, bir
də qadın ətridir, onsuz da. Yeddi ayrı dağdan yeddi ayrı
gül gətirib, bir araya toplasalar yenə də sevdiyin qadının
öz qoxusu qədər gözəl ola bilməz. Yaylıqdakı qoxu parfüm
qoxusu deyildi. O qadının, o zərafətin öz qoxusu idi bu.
“Raul, neynirsən sən? Niyə cavab vermirsən?”
“Yaxşıyam, Lamiyə. Uzun zamandır heç olmadığım
qədər yaxşıyam həm də.”
“Soruşmaq ayıb olmasın, bu qədər yaxşı olmağına səbəb
nədir? Beş saat bundan əvvəl maşın vurub səni. Bu da az deyilmiş kimi, yıxıldığında başın yarılıb. Səkkiz tikiş atdılar başına.
Və sən, uzun zamandır olmadığın qədər yaxşısan hə?”
Gülməyə başlayıram. Amma, qabırğalarımın sızıltısı
gülüşümü yarıda qoymağıma səbəb olur. Ağrılarıma şəfa
niyyətinə bir nəfəslik daha qoxulayıram yaylığı.
141

“Lamiyə, az əvvəl otaqdan çıxan tibb bacısını gördün?
Təzyiqimi ölçən?”
“Hə gördüm. Nə olub ki?”
“Anara dediyim qız, bax, elə o qızdı. Allaha şükürlər olsun ki, aşiq olduğum qızı ikinci dəfə qarşıma çıxardı. Nə
yaxşı ki, bu qəza baş verib. Yaxşı yadıma düşdü, məni vuran adam hardadır? Ona da təşəkkür etmək istəyirəm.”
Lamiyə qəribə-qəribə üzümə baxıb, güldü. “Qapının ağzında gözləyir o da. Dayan, çağırım gəlsin.”
Ayağa qalxıb, qapıya tərəf yönəlir. Qapını açıb, əliylə
çöldəki adama, buyur deyə işarə edir. Otuz-otuz beş yaşlarında, gənc bir adam, otağa daxil olur. Üzündən çox tədirgin
və qorxmuş görsənir. Titrək səsi ilə danışmağa başlayır.
“Keçmiş olsun, qardaş. Şükür ki, yaxşısan. Vallah, bu hadisə
necə oldu heç özüm də bilmirəm. Bir onu bilirəm ki, bir
anda qabağıma çıxdın. Hər nə qədər tormozu vaxtında sıxsam da, qəzadan qaça bilmədim. Xahiş edirəm, öz aramızda xoşluqla həll edək bu məsələni. Məndən şikayətçi olma.
Evdə ailəm məni gözləyir. Həyat yoldaşım da hamilədir.”
Ara vermədən, bir nəfəsə danışırdı adam.
“Qardaş, bir sakit ol, özünü ələ al. Narahat olma, mən
yaxşıyam. Səndən də heç bir şikayətim yoxdur. Əksinə, bu
qəza ilə mənə elə bir yaxşılıq etmiş oldun ki, neyləsəm də
sənin borcundan çıxa bilmərəm. Maşınla məni vurmadan
əvvəl, siqaret almağa gedirdim mən. Səndən tək istəyim,
mənə bir paçka siqaret al, sonra isə çıx get ailənin yanına.”
Adam bir mənə, bir də Lamiyəyə, sual dolu baxışlarla bir
neçə saniyə baxdı. İçindən “Bu adam lap zır dəlidir ki”, deyirdi böyük ehtimal.
142

“Yaxşı, qardaş. Bu saat alıb gətirəcəm nə lazımdırsa.
Allah səndən razı olsun.”
İçindən keçirdiyi düşüncələrdə haqlı idi əslində. Ağlım
olsa, yaşadığım o qədər şeydən sonra, ikinci dəfə aşiq olmazdım. Ona görə də, çox da ağıllı sayılmaram mən də.
Ümumiyyətlə bu həyatda ən gözəl sevənlər, şübhəsiz ki,
dəlilərdi. Onların heç biri, səbəbsizcə dəli olmayıblar.
İçində bir parça belə olsa dəlilik olmayan insan, əsla aşiq
ola bilməz. Çünki sevmək, heç də ağıl işi deyil, əslində...
***
“Salam, Raul. Mən artıq gəlmişəm. Aşağıda səni
gözləyirəm. Sən çıxış üçün hazırsan?”
“Salam, Lamiyə. Bütün gecəni yatmayıb, sevdiyim qızla
danışacağımın planını qurmuşam. İndi də çıxış üçün, onun
gəlməsini gözləyirəm. Sən qeydiyyat bölməsindən adını
öyrənə bildin? Heç şübhəsiz ki, adı da özü kimi zərifdir o
qızın. Olsa-olsa ya Ayşən olar, ya da Nura.”
“Elə isə, sənə uğurlar, Raul. İnşallah, hər şey istədiyin
kimi olar. Bu arada qızın adı Banudu.”
Adının da özü kimi zərif olacağını təxmin etmişdim.
Nə də olsa, bu qız tək kəlmə ilə qüsursuzdu. Belə qüsursuz
bir qız, məni sevərmi, görəsən? Düzdü, mən də çirkin bir
adam deyiləm, amma, onun qədər mükəmməl də deyiləm.
Ən azından, onun kimi, gözəl gözlərə sahib deyiləm. Əşi,
hər nəysə. Sevmək üçün qarşındakının qüsursuz olmasına
ehtiyac yoxdu onsuz da. Sevən insan, qarşısındakının hər
hansı bir xüsusiyyətinə də aşiq ola bilər. Kimi bir baxışına aşiq olar, kimisi də gülüşünə. Səs tonuna aşiq olanlar
143

da var təbii ki. Toxunuşunu sevənlər, bir fincan tutuşunu,
bir qəhvə içişini sevənlər belə var hətta. Qısacası eşq ilə
baxdıqdan sonra, qarşındakı çirkin belə olsa, yenə də gözəl
görər insan. Eynilə Məcnun dediyi kimi: “Siz Leylaya
mənim gözümdən baxın...” Və hər şeydən önəmlisi, bir
insanın xarici görünüşü yox, daxili gözəlliyidir, əlbəttə.
Sevəndə elə birini sevməlidir ki insan, üzündən çox, onun
ruhunu sevsin. Ruhunu sevsin ki, hər iki dünyada sevməyə
davam edə bilsin.
Gecə yatmayıb, səhərə qədər Banuya deyəcəklərimi
düşünmüşəm. Ümidvaram ki, onu gördüyümdə dilim
yenidən tutulmaz. Eh, Raul, dilin tutulmasa, bülbül kimi
cəh-cəh vursan, nə xeyri? Ən yaxşı ehtimalda, sən ona
hisslərini danışacaqsan, o da mədəni bir şəkildə səni rədd
edəcək.
Otağın qapısı açılır. Bir tibb bacısı otağa daxil olur. Bu
qız, mənim sevdiyim qız deyil. Banu deyil bu. Üzündə zorakı bir gülümsəmə ilə mənə doğru yaxınlaşır.
“Salam, Raul bəy. Çıxış üçün hazırsız?”
“Bəli, hazıram. Banu xanım hardadır bəs? O yoxdur?”
“Banu xanımın iş saatı bitib artıq. İşə bir də sabah gə­
ləcək. Növbətçi tibb bacısı mənəm. Buyurun, gedək.”
“Getməsinə, gedək. Amma, ondan əvvəl, bir-iki sual
vermək istəyirəm izninizlə.”
“Əlbəttə. Buyurun.”
“Banu xanım evlidir, yoxsa subay?”
“Subaydır”.
“Bəs yaxşı, bilmirsiz, sevdiyi bir adam var, yoxsa yox?”
“Yoxdur. Amma, bunları nəyə görə soruşursuz, bilmək
olar?”
144

“Bunları eşitdiyimə sevindim. Sualları verməyimin
səbəbi isə, Banu xanıma aşiq olmuşam.”
Qızın üzündə istehzalı bir gülümsəmə yarandı. “Bir günün içində aşiq oldunuz?”
“Yox, bir gündə deyil, iki dəqiqə otuz yeddi saniyədə.”
Qaşlarını çataraq, sual dolu baxışlarla üzümə baxdı.
“Necə yəni? Dediklərinizdən heç nə başa düşmədim”.
“Boş verin. Buyurun, gedək.”
***
Lamiyə məni evə gətirdikdən sonra, özü çıxıb getmişdi. Hər nə qədər evə dəvət eləsəm də, yalnız qalıb,
istirahət etməyimi istəmişdi. Gecə yatmadığıma görə yuxu
gözlərimdən axır, ayaq üstə yuxulayırdım artıq. Bir az da
dünənki qəzanın yorğunluğu var üzərimdə. Niyə bilmirəm,
amma bədənim çox qaşınır. Ən çox da tikişlərin yeri.
Bəlkə də isti bir duş almağa ehtiyacım var. Hamama girib,
bədənimi isti suyun rahatladıcı damlalarına təslim edirəm.
Suyun altında hərəkət belə etmədən, saatlarca dayanmaq
gəlir içimdən. Amma, gərək elə edim ki, başım islanmasın.
Xəstəxanada, tikişlərin yerinə bir-iki gün su dəyməməyi
barədə tənbehləmişdi həkim. Gözlərimi yumub, xəyallara
dalıram yenə. Suyun narın damlaları zərif-zərif masaj edir
çiyinlərimi. Zəriflik demişkən, ağlıma yenə Banu gəldi.
Görəsən, günün birində, o incə əlləri ilə masaj edərmi
o da çiyinlərimə? O əllər, bircə dəfə əlimi tutsa, bu belə
həyatımın sonunadək yetər mənə. Hələ bir də gözlərimin
içinə baxsa, o an, keçmişdəki bütün acılarımı belə unuda
bilərəm bəlkə də.
145

Duşdan çıxıb, yataq otağıma gəlirəm. Bəlkə, qoxusu
yastığıma da sinər deyə, evə gələr-gəlməz, Banunun yaylığını, yastığımın üzərinə qoymuşdum. Əlimdə ona aid
yalnız bu qoxu var hələ ki. Hə, bir də, yaylığının üstündə
saçının iki telini tapmışdım. Onları da bir qutuya qoyub
saxladım. Sabah, nə olursa olsun, Banuyla danışmalıyam
daha. Onu ikinci dəfə qarşıma çıxararaq, ikinci bir şans verib Allah mənə. Bu şansı itirə bilmərəm artıq. Bir siqaret
yandırıb, dodaqlarımın arasına qoyduqdan sonra, yatağa
uzanıram. Amma, bu dəfə, xoşbəxtlikdən yandırıram siqareti. Bəli xoşbəxtəm. Xoşbəxtlik yalnız qarşılıqlı sevmək,
sevgili olmaq və ya ona toxunmaq demək deyil. Xoşbəxtlik
sevə bilməkdir. Sevməyi hər adam bacarmır çünki. Məsələn
mən, onu sevməyə sevdalanmışam artıq. İndiki zəmanədə
gerçək sevginin, sevməyin, nə demək olduğunu anlamır
çox adam. Həqiqətən sevmək üçün dağ boyda ürəyin olsun gərək. Ona görə də fərqi yoxdur, istər kişi ol, istərsə
də qadın. Əgər bu ürək səndə varsa və sən həqiqətən də
sevirsənsə, sən artıq xoşbəxtsən...
***
Hər nə qədər ümidsizliyə qapılmamaq üçün özümü
məcbur etsəm də, günbəgün tükənir artıq ümidlərim. Bu
gün, səkkizinci dəfədir ki, Banunun işlədiyi xəstəxanaya
gedirəm. Ümidvaram, bu gün qeydiyyat şöbəsində işləyən
xanım, məni gördüyündə “Raul bəy, Banu xanım bu gün
də gəlməyib”, deməz. Bu sözü eşitməkdən yorulmuşam
artıq. Bu sözdən başqa, heç bir məlumat ala bilməmişəm
onun haqqında. Xəstəxanada heç kim, Banunun nə ünvanını, nə də bir əlaqə nömrəsini belə bilmir. Haqqında heç
146

bir məlumat olmayan bir işçi, bu xəstəxanada necə işləyir,
anlaya bilmirəm. Qız, sanki bu dünyada yaşamır heç.
Elə bil cənnətdən gəlmiş bir mələkdir. Hərdən gözümə
görsənir, sonra da yoxa çıxır. Bəlkə də Allah, öz mələyini
mənə vermək istəmədiyi üçün belə edir. Yox, yox. Vermək
istəməsəydi, ikinci dəfə qarşılaşdırmazdı məni onunla.
Xəstəxanaya girər-girməz, qeydiyyat şöbəsinə yaxınlaşıram yenə. Qeydiyyatçı qız kompüterdən başını qaldırıb
məni görən kimi, gülümsəyərək, başını sağa-sola yellədi.
“Banu xanım bu gün də gəlməyib?”
“Gəlmişdi. Amma, işdən ayrıldığını bildirmək üçün
gəlmişdi. Sənədlərini götürüb, çıxdı işdən.”
“İşdən ayrıldı? Nəyə görə ayrıldı işdən? İşləmək üçün
başqa bir xəstəxanaya getdi?”
“İşdən nəyə görə ayrılıb və ya hara gedib, bilmirəm.
Amma, iki saat tez gəlsəydiniz, Banu xanımı xəstəxanadan
ayrılmadan əvvəl görə bilərdiniz.”
Axmaq Raul! İki saat tez gəlsən, canın çıxardı? Öküz
kimi yatmayıb, evdən ikicə saat tez çıxsan, bəlkə də bitmişdi artıq bu həsrət. Bəlkə də sevdiyinə qovuşmuş, bir
kafedə oturmuş, bərabər çay içirdiz. Gözlərinin içinə baxıb,
mənzərəyə qarşı çayını qurtumluyurdun indi.
Xəstəxananın qarşısına çıxıb, bir siqaret yandırıram. Ah
Banu, işdən çıxmağın vaxtı idi heç? Nə edəcəm mən indi?
Səni üçüncü dəfə hardan tapacam mən? Siqaretin son tüstüsünü ciyərlərimə çəkib, göyə sovururam. Eynilə, sovurulub gedən son ümidlərim kimi. Tükəndi daha. Son ümid də
tükəndi. Bəlkə də, getməyin vaxtıdır artıq. Bu eşqi qəlbimə
gömüb, çox uzaqlara getmək lazımdır. Beynim get deyir,
147

amma, ürəyim də bir yandan qal, deyə israr edir. Nə də olsa,
Banu ilə bağlı, bildiyim tək məkandır bura. Bəlkə günün
birində yolu düşər deyə, sonsuza qədər oturub, gözləyim
burda. Beynimlə ürəyimin savaşı arasında çarəsiz qalmışam. Nə yazıq ki, beynim qazanmaq üzərədi bu savaşı. Deyəsən, çıxıb gedəcəm buralardan. Arxamdan bir əl,
çiynimə toxunur.
“Raul, bir dəqiqə olar sizi?” Səsindən tanımasam da,
geriyə dönüb baxdığımda gördüyüm sima heç də yad
gəlmir. Bu qız, xəstəxanadan çıxdığım gün, mən Banunu
gözləyərkən, onun əvəzinə gələn tibb bacısıdır. “Bir az danışa bilərik?”
Qızın üzündə səmimi bir təbəssüm var. Tam da ehtiyacım olan şeydir hal-hazırda. Səmimi bir təbəssüm və bir az
dərdləşmək.
“Buyurun, xanım, əlbəttə.”
“Adım Günaydır. Banunun rəfiqəsi.” – Gülümsəyib əlini
mənə uzatdı. – “Banunun rəfiqəsi” sözü beynimə çatar-çatmaz, gözlərimə işıq gəldi bir anda. Bunu, mən belə, özüm
də hiss edə bilirəm. Suya düşən ümidlərimə süni tənəffüs
kimi gəldi bu söz. Yeni bir həyat şansı, yeni bir gələcək vəd
etdi sanki mənə. Əlimi uzadıb, sevincək bir şəkildə qızın
əlini sıxıram. “Sözün əsl mənasında, tanış olduğumuza şad
oldum. Uzun zamandır, tanış olduğuma şad olduğum tək
insansız hətta.”
Qız zərif bir şəkildə güldü. “Xəstəxanadan çıxdığınız
gün, Banuya aşiq olduğunuzu demişdiniz. Nə yalan deyim, o gün çox da ciddiyə almamışdım bu sözünüzü. O
gündən sonra xəstəxanaya dəfələrlə gəlib-getdiyinizi və
148

xəstəxanadakı hər kəsdən Banu haqqında məlumat almağa
çalışdığınızı gördükdən sonra, fikrim bir az dəyişmişdi. Bu
gün isə, az əvvəl, Banunun işdən ayrıldığını öyrəndikdən
sonrakı halınıza şahid oldum. Təxminən, bir neçə dəqiqədir
ki, yanınızdayam və gəldiyimdən bəri, durmadan özünüzü
azarlayırsız. Artıq...”
“Azarlanası adamam çünki. İkicə saat evdən tez çıxsaydım, Banunu görə bilərdim bu gün”.
“Artıq ciddiyyətinizdən bir şübhəm yoxdur. Sadəcə sizə
bir sualım var. Sizi maşın vurmadan əvvəl Banunu tanıyırdız? Ya sadəcə xəstəxanada görüb, aşiq oldunuz?”
“Xəstəxanaya düşmədən əvvəl, çoxdan aşiq olmuşdum artıq. Amma, sizdən bir xahişim var, ikinci bir sual
vermədən əvvəl, Banu ilə görüşməyimə kömək edin.
Görüşdüyümüzdə, olub-bitəni daha ətraflı şəkildə danışaram.”
Qız qolundakı saatına baxıb, bir neçə saniyəliyinə susdu.
Əli ilə alnını ovuşduraraq, bir az düşündü. “Elə isə, sizə bir
təklifim var. Bir saat sonra Banu ilə, bir kafedə görüşəcəyik.
Əgər, sizin üçün də uyğundursa, buyurun gəlin. Mənim
əlimdən gələn tək kömək budur sizin üçün. Amma, bəri
başdan deyim, Banunu öz sevginizə inandırmaq, məni
inandırmaq qədər asan deyil. Çünki, o, sevgiyə inanmayan
bir insandır. Daha doğrusu, kişilərin sevə bildiyinə inanmayan.”
“Mənim üçün uyğundur. Buyurun, gedək. Bir insan,
əgər, həqiqətən aşiqdirsə, sözlərə ehtiyac qalmaz, gözlər
inandırar sevdiyinə.
149

***
Kafeyə gəldiyimizdən bəri ağlımdakı tək şey, Banunun
sevgiyə inanmama səbəbidir. Görünür, o da mənim kimi
keçmişindən yaralıdır. Əgər elə olmasa, bir insan başqa
nəyə görə inanmaz ki sevgiyə? Eybi yox, əgər elədirsə, birbirimizin yaralarını sarıyar, bərabər sağalarıq.
Təxminən, iyirmi dəqiqə tez gəlmişdik görüş yerinə.
Gəldiyimizdən bəri gözlərim qapıda, Banunun içəri girmə­
sini gözləyirəm. Bir az sonra, o da bura gələcək. Bunu
bilmək belə, çox gözəldir. Təkcə elə bunu bilmək, ürək ritmimin dəyişməsinə yetir də, artır belə. Bura gəldiyimizdə
paçkadan dörd siqaret ayırdım. Hər beş dəqiqədən bir çölə
çıxıb, bir siqaret çəkirəm. Dördüncü siqaretim bitdiyində
Banu gələcək deyə gözləyirəm. Qapının ağzına çıxıb, dördüncü siqaretimi yandırıram. Bu gün artıq sondur. Bu gün,
bu həsrət sona yetəcək. Az sonra, sevdiyim qıza qovuşacam. Banunu görmək ümidi ilə, dörd gözlə yola baxıram.
Dördüncü siqaret də bitdi artıq. Amma, o, hələ də gəlmədi.
İçəri girib, Günayın yanına gedirəm.
“Banu gec gələr görəsən? Ümumiyyətlə, görüş yerinə
gecikən biridir?”
“Xeyr. O hər zaman görüş yerinə vaxtında gələr. Harda
olsa, gəlib çatar indi.”
“Banu ilə çox yaxınsız?”
“Uşaqlıq dostuyuq biz. İkimizin də bacısı yoxdur. Uşaq­
lıqdan bəri, bir-birimizə bacı əvəzi olmuşuq hər zaman.
Eyni universitetdə oxumuş, bitirdikdən sonra da eyni iş
yerində işləmişik.”
150

Gözümün qabağına Anarla olan dostluğumuz gəldi. Biz
də Anarla eynilə belə olmuşuq. Tək fərqimiz, biz bərabər
işləyə bilmədik. Bunun da səbəbi, Nərgizə görə karyeramdan vaz keçməyim oldu. Və budur, Banu hər zamankı
zərafəti ilə qapıda peyda olur. Bir neçə saniyə ətrafa göz
gəzdirdikdən sonra, bizi görür. Çiyinlərinə düşmüş qara saçlarını əli ilə toplayıb, arxasına atır. Yavaş-yavaş bizə doğru
gəlir. Mavi gözlərindən keçənləri, az-çox oxuya bilirəm.
Özü-özünə «Günayın yanındakı adam kimdir? Günayın yanında nə işi var görəsən?» – deyə düşünür.
Bu gözlər, digər mavi gözlərdən çox fərqlidir. Dünyadakı
bütün mavi gözləri bir araya yığsalar, tərəddüd belə etmədən,
milyonlarla gözün arasından, yenə də taparam bu gözləri.
Rəng məsələsi deyil bu. Gözlərində böyük bir anlam var.
Təkcə elə baxışlarında bir roman yatır bu qızın. Amma, tam
oxuya bilməmişəm hələ ki. Bu vaxta qədər oxuya bildiyim,
sadəcə bu romanın proloqudur. Yanımıza gəldikdən sonra,
birinci Günayla görüşüb, daha sonra isə mənə əlini uzadır.
İkimizlə də salamlaşdıqdan sonra, stullardan birini çəkib
oturur. Təxminən, on saniyə çəkən sakitliyi Günay pozur.
“İki gün əvvəl, sənə birindən bəhs eləmişdim. Hər gün
xəstəxanaya gəlib, səni soruşan adam.” Əli ilə məni işarə
elədi. “Bax, həmən adam, Rauldur.” Günayın gözlərinin
içinə elə baxdı ki, gözləri ilə “Bu adamın, burda nə işi var?
Niyə gətirmisən bura?” deyə hesab sordu sanki. Bunu mənə
hiss etdirməmək üçün, üzündə, zorakı bir gülümsəmə ilə
mənə doğru dönür.
“Buyurun, eşidirəm sizi. Bir müddətdir məni axtarırmışsız. Sizə necə kömək edə bilərəm?”
151

İçimdən “mənimlə evlənərək, kömək edə bilərsiz”, cavabı keçdi bir anlıq. Amma, bu cavabı versəm, ən yaxşı ehtimalla, masanı tərk edib, gedər bu qız. Ən yaxşısı, hər şeyi
ən başından ona danışmaqdır.
“İcazə verin, hər şeyi ən başından bəri danışım sizə.
Bir müddət bundan əvvəl, ilk dəfə şəhərdə qarşılaşmışdıq
sizinlə. Elə, o ilk gördüyüm andan etibarən, aşiq olmuşdum
sizə. Sonra birdən-birə, basaratım bağlandı sanki. Hansı
ara gözdən uzaqlaşdız, xəbərim belə olmadı. Sonradan
çox axtardım sizi, amma, tapa bilmədim. Bəlkə ikinci dəfə
qarşılaşarıq deyə, gəzmədiyim küçə qalmadı bu şəhərdə.
Ən son, sizi ilk gördüyüm yerə getmişdim axşam vaxtı.
Yolu keçərkən, qəzaya düşdüm. Olduğum yerə ən yaxın
olan xəstəxanaya gətiriblər məni. Allahın işinə bax ki, o
xəstəxana sizin işlədiyiniz məkan imiş. Və o gecə, mənə
baxan tibb bacısı siz olduz. Gözlərimi açdığımda, yanımda
oturmuş, təzyiqimi ölçürdüz. Sizi görüb, həyəcandan dilim
tutuldu yenə. Sonra, nə də olsa, səhər xəstəxanadan çıxanda
danışarıq deyə ümid etdim. Geri qalanı isə, yəqin ki, hər
birimizə məlumdur. O gündən sonra, yenidən itirdim sizi.
Bu gün xəstəxanaya gəldiyimdə, işdən çıxdığınızı dedilər.
Bütün ümidlərim tükənmişkən, bu dəfə Günay xanım yetdi
imdadıma. Və nəhayət ki, qarşınızdayam indi.”
Üzünü dönüb əvvəl Günaya, sonra isə mənə baxdı.
Danışdıqlarımdan təəccüblənmiş görsənirdi. “Sizi başa
düşürəm. Hisslərinizdən dolayı da, sizə yalnızca hörmət
edirəm. Amma, məni üzrlü sayın. Mən sevgiyə çox da inanan bir insan deyiləm. Hətta, kişilərin sevə bildiyinə heç
inanmıram desəm, daha doğru olar.”
152

Görünür, düşüncələrimdə haqlıyam. Bu qızın sevgiyə
olan inancını zədələmiş bir adam var keçmişində. Mənim
də onun kimi yaralı olduğumu, ona başa salım gərək. Ən
yaxşısı, Nərgiz və Sahib əhvalatını, xırdalıqları ilə ona danışmaqdır. Bəlkə o zaman, mənim də ondan fərqli olmadığımı anlayar.
“Mən də sizi başa düşürəm. İzninizlə öz keçmişimlə
bağlı, bir az danışmaq istəyirəm sizə.”
Söhbəti ən başından bəri, danışmağa başladım. Həm də,
lap uşaqlıq illərindən bəri. Təxminən yarım saat çəkdi danışığım. Danışdıqca keçmişin xəyallarına dalmış, ən xırda detalına kimi danışmışdım hər şeyi. Söhbətim boyunca, ikisi
də səsini çıxarmadan, sadəcə qulaq asdılar. Hər ikisi həyat
hekayəmdən təsirlənmişdi. Amma mən, sadəcə Banuya
baxırdım, demək olar. Mən danışarkən, bir ara, gözləri yaşarmışdı. Hər nə qədər, mənə hiss etdirmədən, əli ilə göz
yaşını silməyə çalışsa da, diqqətimdən yayınmadı.
Mən danışıb qurtardıqdan sonra, masaya yenidən sükut
çökdü. Heç kim deməyə söz tapmırdı sanki. Bu dəfə sükutu
Banu pozdu. Həm də köks ötürərək. Elə bir köks ötürdü
ki, sanki, bir fırtına qopdu qızın beynində. Görünür, mənim
həyat hekayəm, onun da yaralarını təzələdi. Nə də olsa, hər
kəsin bir hekayəsi var. Bəlkə də, bizim hekayələrimiz birbirinə çox bənzəyir. Banu gülümsəyərək dilləndi. Amma,
bu dəfə, zorakı gülümsəmə deyildi üzündəki.
“Mən sizin yerinizdə olsam, ikinci dəfə aşiq olmağa
cəsarət belə etməzdim. İndi ki, siz buna cəsarət edib aşiq
olubsunuz, sizə bir təklifim var. Belə görürəm ki, nə siz öz
sevdanızdan vaz keçənsiniz, nə də mən sevdaya inanan. Ona
153

görə də, bizim üçün ən yaxşı yol, dost olmaqdır. Amma,
bəri başdan deyim, dostluqdan başqa bir şey gözləməyin
məndən.”
“Yaxşı. Qoy, elə olsun. Mən buna da razıyam.”
Banu oturduğu yerdən doğrularaq, əlini uzatdı: “Elə isə,
dostluğumuz əbədi olsun.”
“Bundan heç şübhəm yoxdur”, – Banunun əlini sıxıb,
daha sonra mən də Günaya əl uzatdım. Dostluğumuzun
əbədi olması, bir-birimizi sevib, ailə qurmağımıza əngəl deyil nə də olsa. Hal-hazırda tək şansım, sevdiyim qız ilə dost
olmaqdı. Günün birində ona olan sevgimi görüb, o da məni
sevər bəlkə də. Necə deyərlər, ən böyük sevgilər ya nifrətlə,
ya da dostluqla başlayar.
***
Hər dəfə olduğu kimi, yenə də görüş yerinə vaxtından
əvvəl gəlmişəm. Bu kafedə nə qədər çox otursam belə,
heç bezmirəm bu yerdən. Əksinə, çox doğma gəlir bu
məkan mənə. Banu ilə ilk görüşdüyümüz məkan olduğu
üçün, buranın özəl bir yeri var məndə. Bu gün, bu kafeyə
ilk gəlişimizin üstündən, düz, üç ay keçir. Eyni zamanda,
Banuyla tanışlığımızın da üçüncü ayı tamam olur.
Pəncərə kənarında oturmuş, Banunun gəlişini gözləyirəm.
Hələ günorta saatları olmasına baxmayaraq, dondurucu soyuqlar, şəhərdə öz hökmünü sürür. Bu qış, Bakıda çox qar
yağmasa da, fevral ayı, yenə də öz sözünü deyirdi. Nəhayət
ki, Banu da gəlib çıxdı. Görünüşə baxılarsa, bura gələnə
qədər çox üşüyüb. Əllərində qara rəngli, əl toxuması olan
əlcəkləri olmasına baxmayaraq, içəri girər-girməz, əllərini
ovuşdurmağa başlayır. Bir yandan da, nəfəsi ilə əllərini
154

isitməyə çalışır. Bir dəli şeytan deyir, gəl bu qıza denən
ki, ver o üşüyən əllərini, öz əllərimlə isidim. Nə də olsa,
eşqindən od tutub yanıram aylardı. Digər yandan, bu sözü
deyəcəyim təqdirdə, ən az, iki gün küsülü qalacağımızı
bilirəm. Zalımın qızı, sevgiyə dair bir söz deməyə peşman
edir adamı. Elə sifət göstərir ki, baxanda elə bilər, xətrinə
dəyəcək bir söz demisən.
Üç ay bundan əvvəl, dost olduğumuzda, zamanla öz
sevgimi Banuya isbat edər, onun da sevgisini qazanaram
deyə düşünürdüm. Amma, heç də düşündüyüm kimi olmadı. Mən ha çalışsam da, Nuh deyir, peyğəmbər demir bu
qız. Kafeyə daxil olan kimi, göz-gözə gəlmişdik. Hansı masada oturduğumu əzbərə bilir artıq. Bura hər gəlişimizdə,
ilk dəfə oturduğumuz masada otururam. Bu taxta parçası
olan masanın belə, özəl bir yeri var məndə. Banu üçün də
belədirmi, bilmirəm, amma, ona aid olan hər şeyin, özəl bir
yeri var məndə.
“Salam, Raul. Lamiyə gəlməyib hələ?”
“Salam, Banu. Lamiyə az əvvəl, mesaj yazmışdı. Harda
olsa çatar indi.”
Stullardan birini altına çəkib, oturur. Paltosunu çıxarıb,
oturduğu stulun başına asır. Üç aydır, hər nə qədər istəsək
də, Banu ilə Lamiyəni tanış eləməyə imkan olmamışdı.
Qismət bu günə imiş demək ki.
“Nə olub, Raul? Yaman kefsiz görsənirsən.”
“Narahat olunacaq bir şey yoxdur. Hər şey qaydasındadır. Sadəcə bir az başım ağrıyır.”
“İndi deyirsən, mən öz dostumu tanımıram? Ayrıca sənə
dəfələrlə demişəm ki, sən yalan danışa bilmirsən. Yalan
155

danışdığın an, gözlərin səni ələ verir. Ona görə də, hər
dəfəsində gözlərini qaçırırsan.”
“Səni heç cürə anlaya bilmirəm. Üç ay ərzində məni
bu qədər yaxşı tanımış bir insan, necə ola bilər axı, ona
qarşı olan bu sevgimi görməsin? Deməli, bu sevgini özü
bilərəkdən, görmək istəmir. Bəlkə də görmək istədiyi
mənim sevgim yox, bir başqasının sevgisidir.”
“Yenə döndük dolaşdıq, gəldik eyni yerə. Raul, biz
səninlə nə danışmışdıq?”
“Nə danışdığımızı bilirəm mən. Amma, sənin anlamadığın şey, qızılgülün adını dəyişib, ona başqa bir gülün adını
verməklə, o gül başqa cür qoxumaz. Yenə də qızılgül ətri
verməyə davam edər. Mən sənə dost da desəm, tanış da
desəm, yenə də sənə qarşı olan hissim dəyişməyəcək əsla.”
“Raul, mən sənə heç vaxt yalan danışmamışam. Sənə
boş yerə ümid vermək istəməmişəm əsla. Ona görə də, ilk
gündən sənə demişdim, məndən, dostluqdan başqa bir şey
gözləmə”.
“Deməli, mənə heç vaxt yalan danışmamısan. Elə isə
gözlərimin içinə bax və sualıma cavab ver. Hal-hazırda, aşiq
olduğun, sevdiyin bir adam var? Səni bu qədər çox sevən
biri olaraq, ən azından bunu bilməyə haqqım var məncə.”
“Əgər, bunu bilmək sənin üçün bu qədər önəmlidirsə,
qoy deyim. Bəli, sevdiyim bir adam var. Hətta, öz canımdan belə çox sevdiyim bir adam.”
“Kaş ki bunu demək yerinə, silah çəkib, düz ürəyimdən
vuraydın məni. Ən azından, daha az yanardı canım. Amma,
sənin bir günahın yoxdur. Belə olmasını, mən özüm istədim.
Sənə dostun olaraq son sözüm: sevdiyin adamla xoşbəxt
156

ol.” Son sözümü də deyib, Banunun cavab verməsinə macal vermədən ayağa qalxıram. Onsuz da bundan sonra, nə
desə də boşdu. Masadan qalxdığım an, Lamiyəylə üz-üzə
gəlirəm.
“Salam, Raul. Hara gedirsən belə?”
“Siz, istədiyiniz qədər tanış olun. Mən gedirəm. Bizim
tanışlığımız bitdi artıq.”
“Nə olub, Raul? Hara gedirsən axı?”
Cavab vermədən, çıxışa doğru üz tuturam. Veriləcək bir
cavabım da yoxdur əslində. Deyiləcək son sözü, Banu az
əvvəl dedi...
***
Bəzən, nə qədər çox sevsə belə, yenə də uzaqlaşmalı olur
insan öz sevdiyindən. Əgər sevdiyin insan səni sevmir və sən
onun xoşbəxtliyinə bir əngəlsənsə, bu əngəli aradan qaldırmalısan. Onu həqiqətən sevirsənsə, tərəddüd belə etmədən,
bunu etməlisən. Onun xoşbəxtliyi ilə xoşbəxt olmağı bacarmalı və səssiz-səmirsiz yox olmalısan həyatından. Dünən
gecə, bu barədə uzun-uzun düşünüb, son qərarımı verdim.
Banunun həyatından tamamilə çıxacam artıq. Telefonum
zəng çalır. Zəng vuran Lamiyədir.
“Salam, Raul. Haralardasan sən? Dünəndən bəri dəfələrlə
zəng vurmuşam sənə.”
“Salam, Lamiyə. Cavab verə bilmədiyim üçün, üzrlü
say. Bir az tək qalıb, düşünməyə ehtiyacım var idi.”
“Düşünüb qurtardınsa əgər, bir az da mənim deyəcək­
lərimi düşünsən yaxşı olar. ”
“Buyur, Lamiyə, səni dinləyirəm”.
“Dünən nə üstündə dalaşmışdız bilmirəm, amma, sən
getdikdən sonra, Banu heç yaxşı deyildi. Bəlkə də yanında
157

mən olmasam, oturub uşaq kimi ağlayardı. O qız, sənin düşündüyün kimi, sənə qarşı boş deyil.”
“Dünən, mənə sevdiyi bir adam olduğunu etiraf etdi.
Yəni sənin anlayacağın, özünü boş yerə yorma. Banu başqa
birinə aşiqdir.”
“Hardasan sən? Vaxtın varsa, görüşüb, üz-üzə danışaq.”
“Səhər Günay zəng eləmişdi. Mənimlə vacib bir məsələ
barədə danışmaq istədiyini dedi. İndi də, onunla görüşməyə
gedirəm. Sənin üçün də uyğun olsa, axşama doğru görüşə
bilərik.”
“Elə isə, işini bitirdikdən sonra bizə gələrsən. Son olaraq bunu da deyim ki, az əvvəl dediklərimdən əminəm
mən. Unutma ki, mən bir psixoloqam. Bu mənim işimdi.
O qız sənə qarşı boş deyil, Raul. Amma, səndən niyə qaçır,
nəyə görə səni özündən uzaqlaşdırmağa çalışır, bax, bunu
bilmirəm. Günayla görüşmüşkən, onun ağzını yoxla. Bu sualın cavabını yalnız onda tapa bilərsən.”
“Yaxşı, Lamiyə. Bu gün şansımı son dəfə yoxlayaram”.
Telefonla danışa-danışa, görüş yerinə gəlib çatmışam artıq. Lamiyəylə sağollaşıb, kafeyə daxil oluram. Təxminən,
on dəqiqə gecikmişəm görüşə. Görünür, Günay məndən
xeyli qabaq gəlib. Masada tək başına oturub, çay içir.
Yaman bikef görsənir həm də.
“Salam, Günay. Gecikdiyim üçün üzr istəyirəm.”
Günayın üzündə kiçik bir təbəssüm yarandı. “Xoş gəldin,
Raul. Mən də yeni gəlmişəm, narahat olma. Buyur, əyləş.”
Günayın qarşısına keçib, oturdum. Ofisiant qız, üzündə
səmimi bir təbəssümlə masaya yaxınlaşdı.
“İstədiyiniz bir şey var, cənab?”
158

“Sadə qəhvə, zəhmət olmasa.”
Ofisiant başı ilə “yaxşı” deyib, masadan ayrıldı.
“Buyur Günay, səni dinləyirəm. Telefonda vacib bir
məsələ barədə danışmalıyıq demişdin.”
Öhö. Günay öskürdü. Soyumuş çayından bir qurtum
aldı. “Bunu sənə deməyim nə dərəcə düzgündü, bilmirəm.
Bəlkə də, Banu öyrəndiyində, məni heç vaxt bağışlamayacaq. Amma, bunları bilmək sənin də haqqındı. Bunları
bilməli və qərarını buna görə verməlisən.”
Bir az sonra nə eşidəcəyim barədə heç bir fikrim yoxdu.
Amma, bu cümlələrin sonu, heç də yaxşı yerə getmir.
Bundan əminəm. “Günay, xahiş edirəm, ürəyimi partlatmadan, nə deyəcəksənsə de artıq.”
“Dünən Banu ilə dalaşmısız, deyəsən. Bildiyim qədəri
ilə bitirmisiz dostluğunuzu.”
“Hə, bitirdik. Nəhayət ki, aylar sonra, sevgimi görməzdən
gəlməyinin səbəbini etiraf etdi. Sevdiyi bir adam var imiş.”
“Bəs sevdiyi adamın kim olduğunu sənə dedi?”
“Kim olduğunun nə fərqi var ki? Hansısa bəxtəvərin biridir də. Əsas odur ki, heç deyilsə, Banunu sevən bir adam
olsun.”
Günayın üzündə təbəssüm ilə hüzn qarışığı bir ifadə yarandı. “O bəxtəvər, elə sən özünsən, Raul. Banunun aşiq
olduğu adam sənsən.”
“Necə yəni? Nə danışdığının fərqindəsən sən?”
“Fərqindəyəm, Raul. Sənə hər şeyi başa salacam indi.
Banu hələ uşaq ikən, atası onları tərk etmişdi. O gündən
sonra, Banu, anası Gülşən xala və məndən başqa heç kimə
güvənməyərək yaşadı. Əsas da kişilərə. Bilirsən necədir,
159

Raul, qız uşaqlarının ilk qəhrəmanı, ataları olur hər zaman.
Güvən duyğusundan, kişilər haqqındakı düşüncələrinə
qədər, hər cürə təcrübəni, ilk olaraq atalarından öyrənirlər.
Atalar, qız uşaqlarının qadın olma müddətindəki ən önəmli
kişi obrazıdır. Banunun həyatındakı bu obraz isə, təəssüf ki,
mənfi bir obraz idi. Banu da haqlı olaraq, atam belə məni
sevməyib, tərk edibsə, özgəsi də günün birində tərk edər,
deyə düşünüb hər zaman. Bütün bunlara baxmayaraq, o heç
vaxt sənin sevgini görməzdən gəlmədi. Tam tərsinə, sənin
ona olan sevgindən, bir an belə şübhə etmədi. Banu ilk dəfə
aşiq oldu, Raul. Və aşiq olduğu, o adam, səndən qeyrisi deyil.”
Günay danışıb qurtarana qədər, sözünü kəsmədim. Eşit­
diklərim, şok etmişdi məni. Banunun yaşadıqlarınamı üzülüm, yoxsa məni sevdiyinəmi sevinim, bilmədim.
“Yaxşı bəs, o da məni sevirsə, nəyə görə hələ də məndən
qaçır?”
“Əsas məsələ də elə budu. Banunun ağır xəstəliyi var.”
“Nə xəstəliyi? Nə danışırsan sən?!”
Günay dərin bir köks ötürüb, başını aşağı saldı.
“Günay, üzümə bax. Cavab ver mənə. Nə xəstəliyi var
Banunun?”
“Banu leykoz xəstəsidir. Loru dildə desək, qan xərçəngi.
Yəni ağ qan qırmızı qanı yeyir. Səndən qaçmasının səbəbi
də elə budur. Günün birində dünyasını dəyişdikdə, sən
üzülməyəsən deyə, özündən uzaq tutmağa çalışdı səni hər
zaman.”
Dünyam başıma yıxıldı sanki. Oturduğum yerdə, göz­
lərim qaralmağa başladı. Qulaqlarıma əcaib bir cingildəmə
160

gəldi. Gözlərimi möhkəmcə sıxıb, toxtamağa çalışdım. Bir
neçə saniyə içində, dünya bütün gözəlliyini gözümdə qaib
etdi. İlahi, bu nə imtahandır edirsən belə? Sənə yalvarıram,
mənə ikinci bir acını yaşatma. Buna dayanacaq gücüm
yoxdur...
***
Hansı ara yatıb qalmışam, heç yadımda da deyil.
Başımda çox şiddətli ağrılar var. Dilim, ağzım palçıq kimi
olub. Doğrulub, yataqda otururam. Çəkməcənin üstündə
duran, şərab butulkasına uzadıram əlimi. Onun da dibində
bir qurtumluq şərab qalıb. Şüşəni başıma çəkib, içirəm.
Ən azından, bir az dilim-dodağım islansın. Çəkməcədən
yerə düşmüş siqaret paketini, yataqdan qalxmadan, uzanaraq götürməyə çalışıram. Ən nifrət etdiyim şeylərdən biri
də budur. Sən yataqdan qalxmaq istəməzsən, amma, sənə
lazım olan əşya, əlinin çatmayacağı qədər uzağında olar.
Deyinə-deyinə qalxıb, götürürəm yerdən. Son iki siqaret qalıb paketdə. Birini çıxarıb, dodaqlarıma qoyuram.
Ard-arda iki tüstü çəkib, otağın tavanına doğru üfürürəm.
Görəsən, Banu nə edir indi? Günlərdir bir an belə ağlımdan çıxmır. Yuxularım belə, ondan ibarətdir, demək olar ki.
Lənətə gələsi bu xəstəlik, dünyada bu qədər insan varkən,
gəlib Banunu tapıb. Həm də bu qədər yaşadıqlarımdan
sonra, ikinci dəfə aşiq olmuşkən. Nərgizdən sonra, günün
birində yenidən aşiq olacağıma ehtimal belə verməzdim.
Hələ üstəgəl, hissim də qarşılıqlıymış. Necə bu qədər kor
ola bilirəm, hələ də ağlım almır. Məni bir həvəs olaraq
görən qızı, illərlə sevirmiş sandım. Həqiqətən sevənin isə,
sevgisini görə bilmədim.
161

Ayağa qalxıb, divanın üstünə atdığım gödəkcəmi əynimə
geyinirəm. Dükana gedib siqaret və şərab almaq lazımdır.
Qapının zəngi çalınır. Gələn hər kimdirsə, həm uzun-uzun
zəngə basır, həm də yumruğu ilə qapını döyür. Zalımın balası elə bil ki dava eləməyə gəlib. Kim olduğunu görmək
üçün, qapıya doğru gedirəm. Gələn Lamiyə imiş. Onu heç
vaxt, bu qədər əsəbi görməmişdim. Öfkəylə üzümə baxıb,
bir söz demədən, içəri keçir.
“Nə olub, Lamiyə? Nəyə əsəbiləşmisən belə?”
“Sənə əsəbiləşmişəm! İnsanlara bunu etməyə haqqın
yoxdur, Raul!”
“Nə etmişəm ki, mən?”
“Üç gündür nə zənglərə cavab verirsən, nə də ailəni
ziyarətə gedirsən. Hamı sənə görə narahatdır.”
“Lamiyə, tək qalmaq istəyirəm. Xahiş edirəm, üstümə
gəlmə.”
Üzümü çevirib, qapıya doğru gedirəm təkrar.
“Bəs indi hara gedirsən?”
“Dükana.”
Lamiyə öfkəli bir şəkildə qışqırdı. “Niyə? Şərabın bitib?! Əyyaşlar kimi səhər-axşam içki içməkdən yorulmadın? Mənə izah et görüm, nəyə çalışırsan sən?”
“Lamiyə, bəsdir. Bilmədiyin bəzi şeylər var.”
“Nədir o bilmədiklərim? Banunun xəstə olması? Yoxsa
sənin günlərdir bu evdə əyyaş kimi yaşamağın?!”
“Sən hardan bilirsən Banunun xəstə olduğunu?”
“Anar sağ olsun. Budapeştdə qalsa da, burda olub
bitənləri məndən qabaq öyrənir.”
“Bu barədə Anarla nə vaxt danışmışıq, xatırlamıram
belə. Çox güman ki, sərxoş olduğum bir zamanda olub.
162

Bir az toparlandıqdan sonra, özüm hər şeyi danışacaqdım
sənə.”
“Məsələ bunları mənə danışıb-danışmamağın deyil. Məsələ sənin davranışındı. Banu hələ sağdı. Sən isə
ölmədən məzara qoymusan qızı. Burda oturub, içki içmək
yerinə, sevdiyinin yanına get. Sevginə sahib çıxmağa çalış.
Unutma, Allahdan ümid kəsilməz...”
***
Ailə həyatı qurarkən, yaxşı və pis gündə, xəstəlikdə və
sağlıqda, daim bərabər olmağa dair söz verilir. Bu sözün
mənası çox böyükdür, əslində. Yaxşı gündə və sağlıqda
hər kəs bir-birinin yanında olar. Pis gündə, xəstəlikdə isə
yalnız həqiqətən sevənlər bir-birinin yanında ola bilərlər.
Sevdiyin insan istər ölümcül xəstə olsun, istər əlil olsun,
istərsə də sonsuz. Bunların heç biri sənin ona qarşı olan
düşüncə və duyğularında dəyişikliyə səbəb olmamalıdır.
Tam əksinə, hər zamankından daha çox sevib, daha çox
qayğı göstərməlisən ona. Əks təqdirdə sən onu yox, sadəcə
özünü sevibsən, deməli...
Lamiyənin dedikləri məni elə bil yuxudan oyatdı.
Dediyi hər bir sözdə sonuna qədər haqlı idi. Hələ Banu sağ
ikən, özümü evə qapamış, yas saxlayırdım sanki. Adama
deyərlər, bir dəqiqə sonra nə olacağını belə bilməzkən,
onun ölümünü görəcək qədər uzun yaşayacağını hardan
bilirsən? Hələ də heç bir şey üçün gec deyil. Çətinliklə də
olsa, Banunu görüşə gəlməyə razı saldım. Harda olsa, gəlib
çatar indi. Ümid edirəm ki, bu gün, ikimiz üçün də gələcək
gözəl günlərə yeni bir başlanğıc olacaq. Görüş yeri olaraq,
İçərişəhəri seçmişik bu dəfə.
163

Qız qalasının yanında oturmuş, Banunun yolunu göz­
ləyirəm. Artıq, yavaş-yavaş gecə düşür. Öz füsunkar gözəl­
liyi ilə gecəni aydınladan ay, hər zamankından fərqli olaraq,
susqun görsənir, nədənsə, gözümə. Bu gecə, ay belə nəfəsini
tutub, bizim qovuşacağımız anı gözləyir səbirsizliklə. Və
budur, Banu hər zamankı ovsunlayıcı gözəlliyi və şux
əndamı ilə tam qarşımda peyda olur. Bir az irəlidən mənə
doğru addımladığını görürəm. Paltosunu əyninə geyinmək
yerinə, həmişəki kimi çiyinlərinə atıb yenə də. Uzun saçlarını isə, sanki, sırf küləyə inad olsun deyə açıq qoyub.
Üzünə düşən ay işığı, fərqli bir gözəllik qatır simasına. Mavi
gözləri, gecənin qaranlığında belə, öz cazibəsini zərrə qədər
də itirmir. Banu ilə ilk qarşılaşdığımız an gəldi gözlərimin
önünə. Onu ilk gördüyümdə də əynində bu geyim var idi.
Tək fərq, o gün dikdaban geyinmişdi ayaqlarına.
“Axşamın xeyir, Raul”
“Axşamın xeyir. Məni qırmayıb, gəldiyin üçün çox sağ
ol.”
Çöhrəsinə xoş bir təbəssüm yayıldı: “Ümidvaram ki,
gəldiyimə peşman olmayacam. Eşq söhbətlərini yenidən...”
“Aha, eşq söhbətləri. Tam da bu söhbətləri etmək üçün
çağırdım səni bura. İndi isə Qız qalasının başına çıxıb,
hayqıraraq, səni sevdiyimi bütün Bakıya bildirəcəm.”
Banu əsəblə qaşlarını çatdı. “Bu mövzu üstündə kifayət
qədər dalaşmışıq, Raul. Bu gün yenidən dalaşmağa nə halım var, nədə ki, səbrim. Odur ki, qoy mən gedim, sonra sən
istədiyin qədər hayqırarsan. Gecən xeyrə.”
Sözünü bitirib, getmək üçün üzünü döndüyü anda, qolundan yapışıram.
164

“Hər şeyi bilirəm, Banu. Xəstə olduğundan xəbərim var.
Məni sevdiyini də bilirəm artıq.”
Bir neçə saniyə hərəkətsiz durub, yenidən üzü mənə
döndü. Hər iki gözündən də yaş axmışdı.
“Hardan bilirsən sən bunları? Günay deyib sənə?”
“Hardan öyrəndiyimin nə fərqi var ki? Önəmli olan,
öyrənmiş olmağımdı. Elə deyil?”
Banu məyus bir şəkildə, başını aşağı saldı.
“Deməli, öyrəndin artıq. Elə isə, bu gündən sonra bir
daha görüşməyək.”
“Başa düşmədim. O niyə?”
“Raul, mən qan xərçəngiyəm. Mənim sağalmaq şansım yoxdur. Önümdə sənə həsr edəcək uzun bir həyatım
da yoxdur. Biz səninlə heç vaxt bir ailə qura bilməyəcəyik.
Sənin xəyal etdiyin kimi uşaqlarımız da olmayacaq heç
vaxt. Bax, elə buna görə də, mənim səni sevməyə haqqım
yoxdur.”
Banunu belə görüb, lap ürəyim paralandı. Həyatım boyunca heç vaxt özümü bu qədər çarəsiz hiss etməmişdim.
Soyuqdan qızarmış olan yanaqlarına əlimi uzadıb, axan göz
yaşlarını silirəm.
“Banu, başını qaldır və üzümə bax. Səni bir daha nə boynu bükük, nə də gözüyaşlı görmək istəmirəm. Ölüm dediyin
şey, hər birimiz üçün, qaçışı olmayan, sonuncu mənzildir.
Hər canlı, şübhəsiz ki, ölümü bir gün dadacaq. Amma, günün birində öləcəyik deyə, bu günümüzü yaşamamaq da
ağılsızlıq olar. Mən səni sevirəm. Geri qalan hər nə qədər
ömrümüz varsa, onu səninlə bərabər keçirmək istəyirəm.”
165

Başını qaldırıb, məlul-məlul üzümə baxdı. Elə bir köks
ötürdü ki, göydəki susqun ay belə, bizə baxıb ah çəkdi.
Sanki, sevmək günahmış kimi, utana-utana “Mən də səni
sevirəm, Raul”, dedi. Nəhayət ki, Banunun ağzından bu sözü
eşitdim. Bütün qəm-qüssəmi unutmağa kifayət etdi bu söz.
Əlimi uzadıb, Banunun əlindən tuturam. Barmaqlarımın
arasındakı boşluqları onun barmaqları doldurur. Tanrı o
boşluqları, şübhəsiz ki, səbəbsizcə yaratmayıb.
“Elə isə, gəl mənimlə.”
“Hara?”
“Qız qalasına çıxıb, hayqıracağımı deyəndə, zarafat etdiyimi düşünürdün bəyəm?”
Banu güldü. “Sən tam bir dəlisən, Raul.”
Qalaya girib, ensiz, dar pilləkənlərlə yuxarıya çıxdıq.
Qalanın başı şüşə sədlərlə əhatələnib. Hələ üstəlik, bir
nəfər nəzarətçi də dayanıb, həm gələnləri salamlayır, həm
də insanlara nəzarət edir. Nə də olsa, bura intihar üçün
mükəmməl məkandır. Elə təkcə evində-eşiyində hər gün
söz-söhbət olanları, məişət problemlərindən təngə gələn
kişiləri, banklarla borclu qalan yaşlıları, sevgiləri daşa
dəymiş gəncləri düşünsək, bura nəzarətçi qoymağın çox
yerində bir qərar olduğunu görərik. Mənzərəyə isə söz ola
bilməz. Bütün Bakı ayaqlarımızın altındadır. Gecə vaxtı
şəhərin gözəlliyi insanı valeh edir. Bu qədim, eyni zamanda müasir şəhərin bütün gözəlliyini sözlə ifadə eləmək çox
çətindir. Hələ bir də bu gözəl mənzərəyə Banu əlavə olunub
indi. Banunun əllərindən tutub, “Səni sevirəm” deyə, avazım çıxdığı qədər hayqırıram. “Səni çox sevirəm, Banu!”
“Mən də səni sevirəm, Raul.” “Ey, əzəmətli Qız qalası, sev166

gimizin şahidi ol! Ey Bakı, sən də şahid ol! Əsən külək və
gecə, sizlər də şahid olun! Və sən, ey susqun ay, sən də
şahidimiz ol!”
***
Bir kişinin, ən acınacaqlı olduğu vəziyyət, çarəsiz olduğunu anlayıb və bunu, özünün də qəbul etdiyi zamandır.
Sözsüz ki, ilk başlarda, heç kim bunu qəbul etmək istəməz.
Əlbət, hər şeyin bir çarəsi vardır, deyə düşünər. Qəbul
etmək isə, çarəsizliyin sonuncu mərhələsidir. Bu mərhələyə
çatdığında, onun üçün hər şey bitmiş deməkdir. Hətta,
oturub, uşaq kimi ağlayar bir kişi. Bəli, kişilər də ağlayar.
Həm də için-için yox, içinə-içinə ağlayar. Qürur edib, öz
çarəsizliyini bildirməz kimsəyə.
Qadınlar zərif məxluqdur. Dırnağı belə qırılsa, oturub ağlaya bilərlər buna görə. Amma, bir kişinin asan-asan axmaz
göz yaşı. Əgər axırsa, demək ki, məhv olmuşdur dünyası.
Sevdiyim qız ölümcül xəstədir. Mənimsə əlimdən, heç bir
şey gəlmir. Bütün sevgililər evlənəcəyi günün xəyallarını
qurarkən, biz görüşlərimizdə yalnız Banunun ölümünü danışırıq. Ən son, gözlərimin içinə baxıb, “səni buraxıb da,
necə öləcəm axı mən?” demişdi mənə. Çarəsizliyin nə olduğunu o baxışlarda öyrəndim mən. Canımdan can getdi,
amma, bir söz deyə bilmədim. Hər şey yaxşı olacaq, deyə
bilmədim sevdiyimə. Banu öldükdən sonra, nə olacağı
barədə heç bir fikrim yoxdur. Yəqin ki, intihar edərəm mən
də. Qorxuram amma. Çox qorxuram həm də. Ölməkdən
yox, öldükdən sonra, digər tərəfdə onu tapa bilməməkdən
qorxuram. Bir yandan da, Banu üzülməsin deyə, bütün bunları, əlimdən gəldiyi qədər, ona hiss etdirməməyə çalışıram.
167

Artıq beş aydır ki, sevgiliyik. Heç şübhəsiz ki, həyatımın
ən gözəl aylarını yaşayıram hal-hazırda. Bacardığımız qədər,
çox vaxt keçirməyə çalışırıq birlikdə. Bir sözlə, bərabər keçirtdiyimiz hər dəqiqəni, qənimət sayırıq özümüzə. Qalxıb,
toparlanım gərək. Banu, harda olsa, gəlib çatar indi. Beş saatdır yatdığıma baxmayaraq, oyandığımdan bəri, yataqdan
qalxacaq taqəti tapa bilmirəm özümdə. Bəlkə də, çox yatmaqdan, keyləşib artıq bədənim. Düz, günorta saat üçdən
bəridir ki, yatmışam. Birtəhər, doğrulub qalxıram yataqdan.
Əynimi dəyişib, evə əl gəzdirməyə başlayıram. Evdə tək yaşadığımdan, çox vaxt, dağınıq və səliqəsiz olur hər yer. Bir
siqaret yandırıb, dodaqlarıma qoyuram. Banu gəlmədən, bir
dənəsin çəkim gərək. O gəldikdən sonra, çəkə bilməyəcəm,
çünki. Siqaret yarıya çatar-çatmaz, qapı döyülür. Cəld,
əlimdəki siqareti masanın üzərindəki külqabıya atıb, qapını
açmağa gedirəm. Banu bir əlində cips, digər əlində isə bir
film CD-si ilə içəri girir. “Xoş gəldin, sevgilim.”
“Təəssüf ki, heç xoş görmədim. Üst-başından yenə o
zəhrimarın iysi gəlir. Cəza olaraq, bu gün səni öpməyəcəm.
Get üzərindəki o qoxunu təmizlə, mən də film üçün hazırlıq
görüm o vaxta kimi.”
“Nə filmdir ki, o elə?”
Banunun üzündə qırıq bir gülümsəmə yarandı.
“Türk filmidir. Eynilə bizim həyatımıza bənzəyir. Baş
roldakı qız, ölümcül xəstədir. Sevdiyi adam isə, sənin kimi
yazıçıdır.”
“Filmin adı nədir?”
“İncir Reçeli.”
“Hm, elə isə, sən hazırlığını gör. Mən də əmrinizi yerinə
yetirib, iki dəqiqə sonra yanınızda olacam, sultanım.”
168

Banu gülümsündü. “Zəhmət olmasa, yubanmayın
cənab.” – Bir-birimizə baxıb, güldük. Yataq otağıma keçib,
qarderobdan yeni bir köynək seçirəm. Əynimi dəyişdikdən
sonra, siqaretin iyini ört-basdır etmək üçün, bir az da ətir
vururam üstümə. Son olaraq hamama keçib, əlimdəki qoxunu aparmaq üçün, sabunla yuyuram əllərimi.
Banu içəridən səslənir. “Raul, hər şey hazırdır. Səni
gözləyirəm. İşini bitirmədin hələ?”
Cavab vermədən, əllərimi qurulayıb, içəri dönürəm.
Banunun yanında oturub, ayaqlarımı uzadıram. Qolumu
boynuna dolayıb, yüngülcə özümə sıxıram. Eyni zamanda,
başından öpüb, qoxusunu dərindən ciyərlərimə çəkirəm.
“Filmə baxaq? Yoxsa, hələ qoxulayacaqsan?” – deyə güldü
Banu.
“Qoxulaya-qoxulaya baxacam. Sən başlat filmi.”
Film başlayan kimi, ikimiz də susduq. Banu bu filmi bizim
həyatımıza bənzətdiyindən, ilk dəqiqələrindən etibarən, çox
diqqətlə izləməyə başladım. İlk başlarda, Banunun yanıldığını, bizim həyatımıza qətiyyən bənzəmədiyini düşünsəm
də, filmin irəliləyən dəqiqələrində ona haqq verdim. Tək
fərq, filmdəki qız, QİÇS xəstəsidir. Onun xaricində, demək
olar ki, eynilə bizim həyatımızdan bəhs edir bu film. Final
səhnəsində, cütlük bərabər oturduğu vaxt, qız başını sevdiyinin çiyninə qoyaraq, dünyasını dəyişir. Tam bu səhnədə,
Banunun başı da mənim çiynimdədir. Keçirtdiyim hissin
kəlmələrlə ifadəsi yoxdur. Ölüb-ölüb, dirildim rəsmən. Göz
yaşlarıma hakim ola bilmirəm. Banuya möhkəmcə sarılıb,
hıçqıra-hıçqıra ağlamağa başlayıram. Mən ağladıqca, Banu
da əli ilə saçıma sığal çəkir. “Sənə, ağlama, deməyəcəm,
169

Raul. Ağla. Qara taleyimizə ağla. Heç gəlməyəcək olan
günlərimizə, doğulmayacaq uşaqlarımıza ağla. İstədiyin
qədər ağlaya bilərsən. Amma, bir şərtim var. Bundan sonra,
yalnız mənim yanımda ağlayacaqsan. Sağlığımda ağlayacaqsan bu qara taleyimizə. Mən öldükdən sonra, gözündən
bir damla da olsa, yaş axmayacaq. Həyatına qaldığın yerdən
davam edəcəksən.”
“Banu, sənə yalvarıram, belə danışma.”
“Mənə söz ver, Raul.”
“Xahiş edirəm, məndən belə bir şey istəmə.”
“Söz ver!... Söz ver ki, qoy, ürəyim rahat olsun.”
“Bilirsən ki, sənin o ürəyinə, lap canım da qurbandır.
Söz, sevdiyim, söz.”
***
Güvən duyğusunu bir dəfə itirdinmi, ondan sonrası daima
şübhədir. İnsan bir dəfə aldadıldıqdan sonra, gerçəklərdən
belə şübhə etməyə başlayar. Həyatına girən hər kəsə şübhə
ilə yanaşar və əsla, tam şəkildə güvənə bilməz. Nə fırtınalara sinə gərmiş sevgilər vardır ki, bir şübhə uğuruna
məhv olub çox zaman. Boş yerə deməyiblər, ağacı qurd,
insanı isə şübhə öldürər. Şübhə, eynilə, qızdırmalı uşağa
bənzəyər. Nə yatar, nə də yatmağa qoyar. Yatdığında isə kabuslar gördürər. Girdiyi qəlbi elə zəhərləyər ki, o qəlbdə nə
dinclik qalar, nə də ki sevgi. Bundan birdəfəlik qurtulmağın
tək yolu isə, şübhə ilə yaşamaq yerinə, şübhənin üzərinə
getməkdir. Banuya hər nə qədər güvənsəm belə, güvən duyğusu dərindən sarsılmış bir insanam mən. Ömrümün on altı
ilini, onu sevməyə həsr etdiyim qız və özümə qardaş bildiyim insan tərəfindən, xəyanətə uğramış biriyəm nə də olsa.
170

İtirilmiş duyğularım Banu ilə yenidən bərpa olmağa başlasa
da, hər daim şübhənin bir addım yaxınlığındayam. Banuyla
artıq bir ilə yaxındır ki, sevgiliyik. Buna baxmayaraq, hələ
də məndən bir şeylər gizlətdiyinə dair şübhələrim var. Bu
şübhələrimin səbəbi isə, son günlərdə, Banunun telefonuna
gələn müəmmalı zənglərdir. Son bir neçə gündə, bərabər
olduğumuz zamanlarda telefonuna zənglər gəldi. Banu isə,
bu zənglərin heç birini cavablandırmadı. Səbəbini soruşduğumda isə, “Əşi, tanımadığım nömrədir, sonra baxaram
kim olduğuna, söhbətimiz bölünməsin.”
Və s. kimi bəhanələrlə keçişdirdi məni. Banuya hiss
etdirməməyə çalışsam da, şübhələnməyə başladım artıq.
Bəlkə, həqiqətən də, dediyi kimidir. Amma, bundan əmin
olmadığım müddətcə, heç cürə rahatlıq tapa bilməyəcəm.
Ən qısa zamanda, Banuya bildirmədən, həll etməliyəm
bu işi. Əgər dedikləri doğrudursa, ondan şübhə etdiyimi öyrəndiyində, bu dəfə də, mən onun güvənini sarsıda
bilərəm. Bu gün, bir şeylər öyrənmək ümidi ilə, evdən
çıxdığı andan bəri, onu izləyirəm. Bu hərəkəti etdiyimə
görə hər nə qədər özümdən utansam da, içimdəki şübhəni
öldürmək üçün, buna məcburam. Əks təqdirdə, ikimiz üçün
də, heç yaxşı olmayacaq. Telefonum zəng çalır. Zəng vuran
Anardı. “Salam, qardaşım. Necəsən?”
“Salam, Anar. Yaxşı deyək, yaxşı olaq. Sən necəsən?”
“Əlayam, Raul. Sənə iki yaxşı xəbərim var.”
Səs tonundan çox həyəcanlı olduğu açıq sezilir.
“Bu aralar, yaxşı xəbər eşitməyə çox ehtiyacım var.
İkisinin də yaxşı olduğuna görə, hansından istəyirsənsə,
buyur başla.”
171

“Birinci xəbərim, bir-iki həftəyə Azərbaycana qayıdıram. Həm də bir daha geri dönməmək üzərə.”
“Bax, buna sevindim. Yanımda olmağına ehtiyacım var
idi. İkinci xəbərin nədir bəs?”
“İkinci xəbər isə, gələn ay dayımın Bakıda yeni memarlıq şirkəti açılacaq. Şirkətin baş memarı isə mən olacam. Səni də memar olaraq işə düzəldəcəm. Bundan sonra,
əvvəlki kimi daim bir yerdə olacayıq.”
“Bu ki lap əla xəbərdir. Xeyirli olsun, qardaşım. Həm
dayın üçün, həm də bizim üçün. Dərdlərim azmış kimi, bir
yandan da işsizlik canımı çox sıxırdı. Bu xəbər, az da olsa
içimi rahatlatdı.”
“Hər şey yaxşı olacaq, Raul. Sən canını sıxma. Ora
gəldiyimdə, ətraflı şəkildə danışarıq. İndi sağollaşmalıyam,
təəssüf ki. Görüləsi işlərim var bir az. Özünə yaxşı bax.”
“Yaxşı, Anar. İşində ol. Hələlik.”
Aldığım xəbərlər, üzümdə az da olsa təbəssüm yaratdı.
Həm ən yaxın dostumun yanımda olmasına, həm də işləyib,
pul qazanmağa ehtiyacım var idi. Ayrıca, Nərgizə görə
vaz keçdiyim memarlıq karyerama yenidən qovuşacağım
üçün, çox sevindim. Telefonla danışa-danışa, bir yandan da
Banunu izləyərək, xeyli yol qət etmişəm. Banunun, içində
olduğu taksi, hər zaman görüşdüyümüz kafenin önünə
gəlib dayandı. Banu maşından düşüb, kafeyə daxil oldu.
Kiminlə görüşdüyünü görmək üçün, arxasınca gedib, kafenin girişində dayanıram. Qapının şüşəsindən boylanıb, içəri
baxıram. Masalardan birində tək oturub kimisə gözləyir.
Çox güman, Günayla görüşəcək. Arxadan bir əl çiynimə
toxunur.
172

“Ay kişi, yol ver, keçək də. Nə tutmusan qapının ağzını?”
Üzünü görmək üçün, çevrilib, arxama baxdığımda,
gülərüz bir adamla qarşılaşıram. Adamın, səs tonu və danışıq tərzi ilə ziddiyyət yaradan, qəribə bir siması var. İçimdən
“Lənət sənə, kor şeytan” deyib, bir söz demədən, çəkilib yol
verirəm. Adam içəri girib, ətrafa bir az göz gəzdirdikdən
sonra Banunun yanına gedir. Banuyla salamlaşıb qarşısında
oturur. Gördüklərimdən heç nə başa düşmürəm. Bu nə işdir
belə? Kimdir axı bu adam? Ən yaxşısı, içəri girib, bunu o
adamın özündən soruşmaqdı. Onsuz da bir az əvvəl, özümü zorla saxlamışdım, dava olmasın deyə. Ya da... yox, vaz
keçdim. Birinci gərək, Banuya zəng vurum. Görüşdüyü adamın kim olduğunu, elə onun özündən soruşum. Cibimdən
telefonumu çıxarıb, zəng vururam. “Salam, Banu.”
“Salam, Raul. Üzrlü say, bir az işim var. Mən sənə yarım
saat sonra zəng vursam, olar?”
Səsi çox tədirgin gəlir telefonda.
“Hardasan ki, sən? Nəsə problem var?”
Üç-dörd saniyəliyə susdu. Udqunmasının səsini, telefondan rahatlıqla eşitdim.
“Yox, Raul. Heç bir problem yoxdur. Günayla bir yer­
dəyik. Bir az işimiz var sadəcə.”
“Bax, elə mən də, bu cavabı verməyindən qorxurdum...”
“Necə yəni? Başa düşmədim, Raul... Alo?”
Telefonu cibimə qoyub, əsəbi bir şəkildə kafeyə girirəm.
Öfkəylə, oturduqları masaya doğru gedirəm. Banu məni görüb, tez ayağa qalxır. Məni gördüyünə həm təəccüblənmiş,
həm də ki, qorxmuşdu. “Raul, sənin nə işin var burda?”
173

Qəzəbdən partlamaq üzərə olan gözlərimlə Banuya elə
baxdım ki, zəhmimdən dili tutuldu sanki. Əlimlə yanındakı
adamı işarə edib, soruşuram. “Günay budur?!”
Banu şokdaymış kimi, dinmədən, sadəcə üzümə baxır.
Bir az daha öfkələnib, qışqırıram bu dəfə. “Səninləyəm ey
mən! Bu adam Günaydır?!” Adam oturduğu stulu bir az
arxaya çəkib, sanki çiyinlərində ağır bir yük var imiş kimi,
çətinliklə ayağa qalxdı.
“Ay qardaş, sən kimsən? Nə səsini başına atmısan?”
Üzümü adama çevirib, qan çanağına dönmüş gözlərim
ilə qəzəblə baxdım. Əlimin tərsi ilə elə bir şillə vurdum ki,
arxasındakı stula ilişib, yerə yıxıldı. Banu qorxu dolu baxışlarla üzümə baxdı. Kəkələyə-kəkələyə danışmağa başladı.
“Raul, nə edirsən sən?”
“Əsas, sən nə edirsən? Mən sənə güvənmişdim, Banu.
Yaşadığım o qədər şeyə baxmayaraq, mən sənə güvəndim.
Səni hər kəsdən fərqli zənn etdim. Banu digər qızlar kimi
deyil, dedim özümə. Banu başqadır, dedim mən. Ya sən?
Sən nə etdin bəs?”
“Raul...”
“Kəs səsini, Banu. Tək kəlmə belə eşitmək istəmirəm
daha.”
Kafenin administratoru yanıma gəlib, qolumdan yapışır:
“Zəhmət olmasa, kafeni tərk edin. Yoxsa, polis çağırmalı
olacam.”
Üzümü yenidən Banuya çevirib, son bir dəfə, sevdiyim
mavi gözlərinə öfkə ilə baxıram. “Bundan sonra, bir daha
qarşıma çıxma. Nə ölümə, nə ölünə!”
174

***
Öfkə gələr – göz qızarar, öfkə gedər – üz qızarar
(Türk atalar sözü).
Aradan iki həftə keçməsinə baxmayaraq, Banuya olan
öfkəm, hələ də keçməyib. Düz on dörd gündür ki, hər gün
Banudan bir zəng, bir mesaj gözləyərək keçdi günlərim.
“Raul, sən hər şeyi, tamamilə səhv başa düşdün. Heç
nə sənin düşündüyün kimi deyildi. İcazə ver, məsələnin nə
yerdə olduğunu, sənə başa salım.” deməsini gözlədim. Hər
nə qədər öfkəli olsam da, bir yandan da, yanılmış olmağım üçün, için-için yalvardım hər gecə. Saatlarla telefonun
başında gözləyib, Banu indi zəng vuracaq və hər şeyə bir
açıqlama gətirəcək, dedim özüm-özümə. Yenidən barışacayıq və hər şey çox gözəl olacaq, deyə xəyallar qurdum.
Qoy, elə bir açıqlama versin ki, yenə də əsəbiləşəcəyim
bir şey olsun, eybi yox. Nə olursa olsun, amma, xəyanət
olmasın, deyə ümid etdim. Ən azından, Günay zəng edər,
deyə gözlədim hətta. Mənə yanıldığımı, Banunun qəlbini
boş yerə qırdığımı deyər. İşin gerçək üzünü o danışar bəlkə
mənə.
Artıq, iki həftə keçdi. Nə Banudan səs-soraq çıxdı,
nə də Günaydan. Demək ki, yanılmamışam. Hər şey, elə
mənim düşündüyüm kimi imiş. Heç cürə ağlım almır bu
işi. Necə ola bilər axı, bir insan iki dəfə aşiq olsun və iki
sevgisinin də sonu xəyanətlə bitsin. Bir insan üçün, bundan
daha ağır nə ola bilər ki, bu həyatda? Telefonum zəng çalır.
Bir telefon zənginin, məni bu qədər həyəcanlandıracağını
düşünməzdim əsla. Bəlkə də, günlərdir gözlədiyim, o zəng
175

gəlir hal-hazırda. Ekrana baxdığımda, zəng vuranın Günay
olduğunu görürəm. Həyəcanla telefonu açıb, cavab verirəm.
“Alo?”
“Raul, hardasan?”
“Evdəyəm. Nə olub ki?”
“Banu əməliyyata girir indi. Çox ağır və riskli bir əmə­
liyyatdır.”
Danışdıqca səsi titrəyir Günayın. Ya da ki, ağlayır. Tele­
fonda tam ayırd edə bilmirəm. “Nə əməliyyatı? Nə danışırsan sən?”
“Raul, gəl bura. Tez ol. Hər şeyi danışacam sənə. Adresi
mesajla yollayıram.”
Sözünü bitirib telefonu üzümə qapadı. Evdən çıxıb, qaça-qaça ən yaxın dayanacağa gedirəm. Banu mənə xəya­
nət etmiş olsaydı, nə olur-olsun, Günay mənə zəng vurmazdı. Banunun yanındakı o adam kim idi bilmirəm,
amma, bundan artıq əminəm. Banu mənə xəyanət etməyib.
Sevdiyim qız, bir az sonra ağır bir əməliyyata girir. Mənim
isə heç dünyadan xəbərim yoxdur. Görünür, həqiqətən də,
Banunun qəlbini qırmışam. Ona görə də, mənə heç bir söz
demədən, yoxa çıxmaq istəyib həyatımdan. Taksiyə minib,
xəstəxanaya doğru yola düşürəm.
“Qardaş, bacardığın qədər tez ol. Sevdiyim qız əməliy­
yata girmədən, məni ona çatdır.”
“Narahat olma. Uzağı iyirmi beş dəqiqəyə ordayıq.”
Yol boyunca, sürücüdən, daha sürətli sürməsini istə­
yərək, başını dəng elədim. İyirmi dəqiqə sonra, gəlib çatdıq nəhayət ki. Cibimdəki son pulumu da taksiyə verib,
xəstəxanaya girirəm. Gözləmə zalına gəldiyimdə, Banunun
176

anası Gülşən xala və Günayı görürəm. Gülşən xala ağlayır,
Günay isə başının üstündə durub ona təsəlli verir. Günay,
bir az aralıdan gəldiyimi görüb, əli ilə, orda qal, deyə işarə
edir. Gülşən xalaya nə isə deyib, sonra yanıma gəlir.
“Qorxma, Raul, salamatçılıqdır. Gəl bir az çölə çıxaq.
Həm rahat danışaq, həm də mən bir az hava alım.”
Dərin bir oh çəkdim. Banunun anasını ağlayan görüb,
ağlıma min cürə fikir gəlmişdi. Şükür ki, salamatçılıqdır.
Söhbət edə-edə qapının ağzına çıxırıq.
“Banu artıq yarım saatdır ki, əməliyyatdadır. Həkim
ağır bir əməliyyat olacağını dedi. Təxminən, beş-altı saat
çəkəcək. Əməliyyatın gedişatından asılı olaraq, hətta, daha
da uzun çəkə bilər. Səni bura çağırdığımdan, Banunun
xəbəri yoxdur. Hər zamankı kimi, Banunun sözünü dinlə­
mək yerinə, qəlbimin səsini dinlədim.”
“Yaxşı eləmisən, Günay. Çox sağ ol. İnşallah, Banu da
yaxşı olacaq. Amma heç demədin, bu əməliyyat nə üçündür?”
“Banu, altı ay əvvəl, əməliyyat ola bilmək üçün, yardım
fonduna müraciət etmişdi. Məlum məsələdir ki, Banunun,
öz imkanı çatmayacaq qədər, bahalı bir əməliyyatdır bu. Bu
əməliyyat nəticəsində ya bu xəstəlikdən birdəfəlik azad olacaq, ya da ki...”
“Ya da ki falan yoxdur. Banu sağalacaq!”
Günay köks ötürdü.
“Raul, əməliyyatdan əvvəl, yüzdə səksən ölüm riski olduğunu dedi həkim.”
“Banu güclü qızdır. Həm də nə olursa olsun, Banu məni
buraxmaz. Məni buraxıb da, ölməz əsla.”
177

“İnşallah, Raul. İnşallah, sənin dediyin kimi olar. Lakin,
iki həftə əvvəl Banunun qəlbini çox pis qırıbsan. Əməliyyata
girərkən belə, əhvalı heç yaxşı deyildi. Hələ üstəlik, kafedə
qardaşını da döyübsən.”
“Nə qardaşı? O adam Banunun qardaşı idi?”
“Hə, Raul. Banunun qardaşıdır.”
“Banu evin tək uşağı deyildi, məgər?”
“Bildiyin kimi, atası, Banu hələ uşaq ikən, atıb getmişdi
ailəsini. Bir müddət sonra, yenidən ailə həyatı qurub. Yəni
sənin anlayacağın o adam, Banunun ögey qardaşıdır. Atası,
sonradan ailəsini tərk etdiyinə görə, çox peşman oldu.
Banuyla görüşmək, aranı düzəltməyə çalışsa da, Banu buna
izin vermədi. İndi isə, atası ağır xəstədir. Ölmədən əvvəl,
son arzusu, Banunu görmək, ondan halallıq almaqdı. Ögey
qardaşı da, Banuya bu məsələni danışmaq, onu razı salmaq
üçün, görüşmək istəyib.”
“Banu bütün bunları mənə niyə deməyib bəs?”
“Ailəsindəki problemlər Banu üçün hər zaman utancverici olub. Bu məsələni səndən gizlətməyinin tək səbəbi də,
elə məhz, bunları sənə deməkdən utanması idi.”
Günay danışdıqca, iki həftə əvvəl, kafedə yaşananlar,
lent yazısı kimi gözümün önündən keçdi. İlahi, mən nə
etmişəm belə? Nələr demişəm Banuya? Hələ ən son, “Nə
ölümə, nə ölünə”, demişdim.
“Raul, mən içəri girirəm. Gülşən xala tək qalıb orda. Sən
də gəl.”
“Sən get. Qoy, Gülşən xala tək qalmasın. Mən bir az
daha burda qalıb, hava alacam.”
Günay gözləri ilə “yaxşı” deyə işarə edib, içəri girir.
Xəstəxananın önündəki pilləkənə oturub, bir siqaret yan178

dırıram. Bir tüstü çəkib, xəyallara dalıram yenə. Görəsən,
Banu bağışlayarmı məni? Ciyərlərimdəki tüstünü göyə
üfürüb, səmada xəyallarımın şəklini çəkirəm. Mən bəy
kostyumunda, yanımda da Banu. Həm də bəyazlar içində.
Uzun və gözəl olan, gəlinlik paltarında. Əl-ələ tutmuş, toyumuzun keçirildiyi şadlıq sarayına giririk. İkinci tüstü
isə, tamamilə fərqli bir şəkil çəkir. Nə çəkdiyimi, dilimə
belə gətirmək istəmirəm. Banuya bir şey olsa, nə edəcəm
mən? Necə yaşayacam onsuz? Hələ, bu son yaşananlardan
sonra, necə qaldıra bilərəm axı belə bir şeyi? Yox, Raul,
yox. Ağlına pis fikirlər gətirmə. Banuya heç bir şey olmayacaq. Buna əminəm. Bu əməliyyat uğurla nəticələnəcək.
Tamamilə sağalacaq artıq, mavi gözlüm. Bir müddət küsülü qalacaq, yəqin ki, mənə. Amma eybi yox, küsməkdə
haqlıdır. Zamanla könlünü alaram əlbət. Əvvəlkindən
daha çox xoşbəxt olarıq. Bircə bu əməliyyat uğurla bitsin,
Banuya evlilik təklifi də edəcəm. Bərabər keçirdiyimiz bir
il müddətində, hər ikimiz, kifayət qədər acı çəkdik. Artıq
xoşbəxt olmağın tam zamanıdır. Banu əməliyyatda olduğu müddətcə əlimizdən gələn tək şey dua etməkdir. Dua
etmək üçün, ən doğru məkan məsciddir, əlbəttə. Amma, heç
şübhəsiz ki, məsciddən daha çox, xəstəxana divarları şahid
olur içdən edilən dualara.
Əməliyyatın beşinci saatı tamam olandan bəri, gözlərimi
əməliyyat otağının qapısına dikib, həkimin çıxışını gözlə­
yirəm. Gözləməkdən, gözlərimin kökü saralıb. Banu haq­
qında, heç kim, doğru-dürüst məlumat vermir. Tək dedikləri
söz, əməliyyat hələ də davam edir. Həkim çölə çıxıb, bir
xəbər versin artıq. Banunu bu xəstəlikdən qurtardıq, de179

sin, məsələn. Sevdiyin qız artıq tamamilə sağlamdır, desin.
Səbrim tükənmək üzrədir. Əməliyyatın vaxtı uzandıqca,
ağlıma pis-pis fikirlər gəlir yenə. Bir az daha bir xəbər
ala bilsəm, dayana bilməyib, elə özüm əməliyyat otağına
girəcəm.
Nəhayət ki, beş saat qırx dəqiqənin sonunda həkim çölə
çıxır. Üzündəki maskanı çıxarıb, cibinə qoyur. Əlindəki
kiçik bez parçası ilə alnından axan təri silərək, bizə doğru
gəlir. “Əməliyyat bitdi artıq. Bundan sonra, bir neçə saat
gözləməliyik, sadəcə.”
“Necə yəni? Nəyi gözləməliyik? Banu yaxşıdı?”
Həkim, kiçik bir təbəssüm edərək, cavab verir. “Cavan
oğlan, biz əlimizdən gələni elədik. Əməliyyatda heç bir
problem olmadı. Bundan sonrası, xəstənin dayanıqlılığına
bağlıdır. Hal-hazırda əlimizdən gələn tək şey, dua etməkdir.”
Həkimin bu sözlərinin ardınca, əməliyyat otağından tibb
bacısı çıxaraq, təşvişlə həkimə səslənir. “Həkim! Xəstənin
ürəyi dayandı. Yetişin!”
Həkim qaçaraq otağa girir. Həkimin ardıyca mən də
girirəm içəri. Tibb bacılarından biri önümü kəsir. “Zəhmət
olmasa çölə çıxın. Bura sterilizə olunmuş bir yerdir.”
Gözlərimi bərəldib, üzünə baxıram. “Heç yerə çıxmıram. Mən burda qalacam! Siz də öz işinizə baxın!”
Həkim tibb bacısına dönüb qışqırır. “Buraxın qalsın.
Defibrillatoru hazırlayın. Tez olun!” Banuya elektro-şok
verməyə başlayırlar. İki yüz! – Qayıtmadı. Artırın bir az. İki
yüz əlli! – Olmadı. Üç yüz elə! – Yenə də olmadı. Son bir
dəfə daha! – Olmadı... Həkim üzünü mənə çevirib məyus
bir şəkildə başını sağa və sola yelləyir. “Xəstəni itirdik. ”
180

Yanına gedib, yaxasından yapışıram. Səsimin çıxdığı qədər bağırıram üstünə. “Necə yəni itirdik?! Ağzından
çıxanı qulağın eşidir sənin? Nə işə yarıyırsız siz burda?
Yenə cəhd edin! Əlinizdəki o zibilin sürətini artırın bir az!
Bir şeylər edin!”
Heç bir söz demədən, başını aşağı salır həkim. Tibb bacısı, bəyaz örtüyü Banunun üzünə örtür. Əlimi atıb, öfkəylə,
yenidən üzünü açıram. “Neynirsiz siz?! Dəli olmusuz?
Həkim, sağalt onu! Sənə yalvarıram, qoyma onu ölməyə.
Çiyinlərimə bu yükü qoyma, həkim. Mənim canımı al, ona
ver. Neynirsən elə, amma, yaşat onu! Sənə yalvarıram,
həkim. Yaşat onu!...”
“Biz əlimizdən gələn hər şeyi elədik. Bilirəm, çox çətin­
dir, amma, İlahi təqdirə razı olmaq lazımdır. Əlimizdən
başqa bir şey gəlməz. Allah rəhmət eləsin...”
Sözünü bitirib, çölə çıxır. Onun ardınca tibb bacıları
da bir-bir otağı tərk edirlər. Otaqda Banuyla ikimiz qalırıq sadəcə. “Aç gözlərini, Banu. Mən gəlmişəm yanına.
Burdayam. Yanındayam mən. Nə olar, aç gözlərini. O
mavi gözlərinlə, gözlərimə bax yenidən. Məndən küsdüyünü de. Hətta mənə nifrət etdiyini de. Amma, yalvarıram,
aç gözlərini. Buna dayanacaq gücüm yoxdur, Banu. Özün
də bilirsən ki, bunu qaldıra bilmərəm mən. Məni tərk edib
getmə. Sən mənim yalnızca sevdiyim qız deyilsən, Banu.
Sən mənim dostumsan. Sirdaşımsan sən mənim. Heç
gəlməyəcək olan gözəl günlərə inancımsan. Sən, ...Sən heç
vaxt doğulmayacaq olan, uşaqlarımın anasısan, Banu. Sən
mənim hər şeyimsən. Sən getsən, bitərəm mən. Aç gözlərini
sevdiyim...”
181

Sonuncu dəfə toxunuram sevdiyimə. Bədəni sonuncu
dəfədir ki, bu qədər istidir. Bir az sonra yavaş-yavaş soyumağa başlayacaq. Qara saçlarını oxşayıb, ağlaya-ağlaya, qoxusunu içimə çəkirəm. Ciyərlərim çartlayana qədər
qoxulamağa davam edirəm. Sanki, qoxusunu, bundan sonrakı bütün ömrümə bəs edəcək qədər tədarük etməyə çalışıram...

182

IV
Ölümdən sonrakı
şizofreniya

G

Banudan ayrılmamaq üçün, səhərin açılmasını heç
istəmirdim. Ölmüş də olsa, ən azından, cansız bədəni yanımdaydı gecədən bəri. Ruhu bədənini tərk etsə belə, cismi
hələ də mənimlə bərabərdir. Banu ilə bərabər keçirtdiyim
son gecə idi bu. Cansız bədəninə sarılıb, səhərə qədər yanında uzandım. Bir az sonra isə sevdiyimi son mənzilə yola
salacayıq. Bərabər keçirtdiyimiz, sonuncu dəqiqələrdir artıq.
Otağın qapısı döyülür. Günay içəri girir. “Raul, yaxşısan?” Çox yersiz bir sual olduğunun, özü də fərqindədir,
əslində. Başımı çətinliklə qaldırıb, üzünə baxıram. Başım,
sözün əsl mənasında bədənimə ağırlıq edir sanki. Elə
Günayın özü də, ağlamaqdan, iki cümləni ard-arda qoşub,
danışa bilmir heç. “Raul, dünən, Banu əməliyyata girmədən
183

əvvəl, mənə bir məktub vermişdi. – Allahın işidir, bilmək
olmaz. Əgər, bu əməliyyatdan sağ çıxmasam, bu məktubu
Raula çatdırarsan, – demişdi mənə. Elə bu məktubu mənə
verəndən sonra, dözə bilməyib, mən də, sənə zəng vurdum.”
Əlindəki məktubu mənə verib, başqa bir söz demədən,
çölə çıxır. Günay çıxdıqdan sonra, həyəcanla məktubu açıb,
oxumağa başlayıram.
Məktub: “Raul, əgər bu məktubu oxuyursansa, demək
ki, mən artıq həyatda yoxam. Bu gün xəstəliyimlə bağlı
əməliyyat olunacam. Ya bir dəfəlik sağalacam, ya da ki,
öləcəm. Bu xəstəliklə yaşamaq çox ağırdır, Raul. Ölümdən
daha betərdi bu. Həkimlər, yüzdə səksən ölüm riskimin olduğunu deyirlər. Sənin xəbərin olsa, məni bu əməliyyata
girməyə qoymayacağını bilirəm. Buna görə də, əməliyyat
bitənə qədər, sənin heç nədən xəbərin olmayacaq. Əgər
ölsəm, bu riski gözə alıb, əməliyyata girdiyim üçün mənə
əsəbiləşmə. Yüzdə iyirmi faiz belə olsa, sağalmaq, yaşamaq ehtimalım var. Hər kəs kimi, uzun bir ömür yaşayıb,
səninlə bərabər ola bilmək ehtimalım var. Həm, nə bilmək
olar, bəlkə də, hər şey yaxşı oldu. Həqiqətən də, sağalaram bəlkə. Evlənərik, iki uşağımız da olar. Biri oğlan, biri
qız. Onlar böyüdüyündə, bu məktubu səninlə bir yerdə onlara göstərərik. Sevginin nə olduğunu, sevib-sevilmənin
gözəlliyini, bizdən öyrənər uşaqlarımız. Raul, sənin üçün
çox darıxmışam. Bu əməliyyat uğurla bitsə, ilk işim, səninlə
barışmaq olacaq. Mən ölsəm, son yaşadığımız hadisə ilə
bağlı, özünü günahlandırma. O hadisədə ikimizin də günahı var idi. Mənim günahım, ailəvi məsələlərimi səndən
gizlətməyim oldu. Sənin günahın isə, məndən şübhə etmək.
184

Sənə xəyanət edə biləcəyimi düşünmüş olmağın, həqiqətən
canımı çox yandırdı. Sən mənim bu həyatdakı ilk və son
sevdiyimsən. Mən sevginin nə demək olduğunu səninlə
öyrəndim, Adam. Adam deyirəm, çünki adam sözünü, hər
kəsə deməzlər. Hər kəs adam kimi sevməsini bilməz. Səndən
öncə, sevgiyə inanmayan biri idim mən. Sevginin var olduğunu, mənə sən isbat etdin. Yeri gəldi, atalıq etdin mənə.
Yeri gəldi, qardaşlıq etdin. Dostum oldun, sirdaşım oldun.
Ən önəmlisi isə, sən mənə həyat yoldaşı oldun. Səninlə keçirtdiyim bu bir il, həyatımın ən gözəl hissəsi oldu mənim
üçün. Səni sevdiyimdən, bir an belə olsun, peşman olmadım əsla. Səni sevməkdən bircə an belə vaz keçmədim.
Yaxşı ki, həyatıma girdin, Adam! Və məktubu bitirmədən
son sözüm, unutma ki, mənə verdiyin bir söz var. Məndən
sonra, gözündən tək damla belə yaş axmayacaq. Məni unut
demirəm, çünki, mən səni əsla unuda bilməzdim. Amma,
çətin də olsa həyatına davam edəcəksən. Səni sevirəm,
cənnət qoxulum...”
Məktubu göz yaşları içində, hıçqıra-hıçqıra oxudum.
Sonuna çatdığımda isə, sildim göz yaşlarımı. Banuya söz
vermişdim mən. Heç deyilsə, verdiyim son sözümü tutum
gərək. Qapı yenidən döyülür. Anar içəri girir. Yanıma gəlib,
əlini çiynimə qoyur. “Raul, toparlan, qardaşım. Cənazə
qalxmalıdır artıq. Sevdiyinlə vidalaş. Sonra isə, ayağa
qalxıb, Banuya olan son borcunu yerinə yetir. Sevdiyini son
mənzilə uğurla.” Banunun üzünü açıb, son dəfə alnından
öpürəm. Hər nə qədər, gözümdən yaş axmamağı üçün özümü sıxsam da, bir damla isti göz yaşı, yanağımdan süzülüb
Banunun üzünə düşür.
185

Cənazəni qaldırıb, məzarlığa doğru yola düşürük. Yol
boyunca, tabutun bir tərəfindən, israrla, mən tuturam yalnız. Son mənzilinə, öz çiyinlərimdə aparıram sevdiyimi.
Ətrafımda onlarla insan olmasına baxmayaraq, qəribə bir
səssizlik var. Hətta, təbiətdən belə, bir səs gəlmir. Nə bir
quş ötür, nə də bir yel əsir. Sevdiyim qızın tabutunu daşıyıram mən. Bu mənzərəni görən dünya, utancından susub
sanki. Məzarlığa çatıb, Banu üçün qazılmış məzarın yanına
gəlirik. Tabutu çiynimizdən endirib, məzarın yanında yerə
qoyuruq. Mollanın göstərişi ilə cənazə namazını qılıb, dua
oxumağa başlayırıq...
İlahi, bundan daha ağır bir şey varmı görəsən bu dünyada? İnsan da heç, öz sevdiyinin cənazə namazını qılarmı?
Cənazənin qəbirə endirilmə vaxtı çatdığında, yerləşdirmək
üçün, qəbirə girirəm. Anar əlindəki taxta parçalarını,
məzarın üstünü qapamaq üçün mənə uzadır. Qəbirdən çıxıb,
onları da bir-bir əllərimlə düzürəm. Son olaraq, məzara bir
ovuc torpaq atıb, geri çəkilirəm. Ayaqda duracaq taqətim
yoxdur daha. Kaş ki, Banu ilə bərabər, məni də gömsələr
bu məzara...
Dəfn mərasimi bitdikdən sonra, hamı bir-bir başsağlığı
verib, dağılışır. Hətta, Banunun öz qohum-əqrəbası belə. Bir
tək Anar qalır yanımda. “Raul, maşında oturub, gözləyirəm
səni. İstədiyin qədər otur, danış sevdiyinlə. Sonra isə, gəl
səni evə aparım. Dincəl bir az. Dünəndən bəri yatmayıbsan
heç.”
Başımla “yaxşı” deyə işarə edirəm. Anar getdikdən sonra Banunun yanına uzanıram yenidən.
186

“Anar da getdi, Banu. İkimiz qaldıq sadəcə. Aramızdakı
tək əngəl, sadəcə bu torpaqdı. Sən öldün, amma, mən hələ
də yaşayıram. Niyə yaşayıram, onu da bilmirəm heç. Bəlkə
mən də gəldim yanına. Amma, öldükdən sonra, digər tərəfdə
səni görə bilməməkdən çox qorxuram. Burda ən azından,
sənin xatirələrin var. Şəkillərimiz var çoxlu. Qoxunu ala
biləcəyim paltarların, səninlə söhbət edə biləcəyim, bir
məzarın var. Hal-hazırda imkanım yoxdur, amma, sənə
söz verirəm, əlimə pul keçən kimi, sənə çox gözəl bir
məzar düzəltdirəcəm... Ehh, Banu... Səninlə evlənib, öz
evimizi düzəltdirmək var ikən, sənə məzar düzəltdirməyi
düşünürəm indi. Bundan sonra, mənim evim də, elə buradır.
Mənim evim sənsən, Banu. Bilirsən, həyat mənim üzümə
heç vaxt gülməyib. Tanrının mənə verdiyi tək hədiyyə sən
idin. Səni də aldı əlimdən. Bu vaxta qədər, başıma gələn hər
pis hadisədə, “hər işdə bir xeyir var” demişəm öz-özümə.
Bəs indi nə deyim? Sənin ölümün də, nə kimi bir xeyir ola
bilər axı? Əgər qovuşa bilməyəcəkdiksə, niyə qarşılaşdırdı tanrı bizi? Niyə aşiq etdi bizi bir-birimizə? Üzr istəmək
üçün, iki dəqiqəlik vaxt belə vermədən, səni məndən aldı.
Ah, mavi gözlüm, ah... Bu bəyaz kəfən, heç yaraşmadı
sənə. Səni bəyazlar içində görməyi xəyal edərkən, bunu
nəzərdə tutmamışdım mən. Kaş ki, bir ömür mənə küsülü olaraq qalaydın, amma, ölməyəydin. Heç deyilsə, eyni
oksigeni tükədərdik səninlə. Ən azından, yaşadığını, sağ
olduğunu bilərdim. Ölüm, hər şeydən daha betər imiş, sevdiyim. Amma, hər şeyə baxmayaraq, səninlə keçirtdiyim
bu bir il, həyatımın ən gözəl hissəsi idi. Səninlə bərabər
ikən, zamanın necə keçdiyinin fərqinə belə varmırdım heç.
187

Ümumiyyətlə, sənin yanında olanda, zaman qavramının
varlığını unudurdum. İndi isə, saatın əqrəbləri tərpənmir
sanki. Vaxt gəlib-keçmək bilmir.”
Qolumdakı saatı çıxarıb, məzarın hələ bərkiməmiş
olan, yumşaq torpağına basdırıram. “Artıq saat taxmağın
bir mənası yoxdur mənim üçün. Zaman, səninlə dayandı,
Banu...”
***
Oyandığımdan bəri, başımda şiddətli ağrılar var.
Gözümü açdığım andan etibarən, qulaqlarımda qəribə bir
uğultu yaranıb. Elə bil, qorxunc, dəhşətli əks-səda eşidirəm.
Neçə saatdır yatmışam, bilmirəm. Saatın neçə olduğundan
xəbərim belə yoxdur. Hətta, otaqda pəncərə olmadığından,
gecədir, yoxsa gündüz, onu belə bilmirəm. Xatırladığım
son şey, hər şeyi bir neçə saatlıq da olsa unutmaq üçün, başım dönənə qədər şərab içmişdim. Onsuz da, içki içməklə,
itirdiklərimiz dönmür, sadəcə başımız dönür. Nə qədər çox
içmişəmsə, sanki, evin içində, Banunun səsini eşidirəm.
“Raul, bura gəl. Mən burdayam. Yanıma gəl”. Banunun
səsi yataq otağımdan gəlir. Səsin gəldiyi yerə getmək üçün,
ayağa qalxıram. Yerimdən qalxar-qalxmaz, başım hərlənir.
Otaq, birdən-birə, mənim ətrafımda dönməyə başlayır.
Sanki, dünya hər zamankından çox, daha sürətlə fırlanır
hal-hazırda. Görünür, hələ də sərxoşluqdan ayılmamışam.
Divarlardan tuta-tuta, bir təhər yataq otağına gəlirəm.
Gördüyüm mənzərənin qarşısında, yerimdəcə donub qalıram. İlahi, bu nədir belə? Belə getsə, ağlımı itirib, dəli olacam artıq. Bəlkə də itirmişəm, heç xəbərim yoxdur. Yox,
bu ola bilməz. Ya mən, hələ də yuxudayam, ya da ki, çox
188

sərxoşam. Əllərimlə məzara qoyduğum sevgilim, yataq
otağında, çarpayının üstündə oturub, gülümsəyərək mənə
baxır. “Yuxuda deyilsən, Raul. Gördüyün həqiqətdir.”
Ayağa qalxıb, mənə doğru gəlir. Döş qəfəsim get-gedə
daha çox sıxılır. Ürəyim elə bərk döyünür ki, səsini özüm
də eşidirəm. Yanıma gəlib, düz qarşımda dayanır. O qədər
yaxınımda dayanır ki, aldığı nəfəsi belə, hiss edə bilirəm. Bu,
mənim sevdiyim qızdır. Banudur bu. “Hər sərxoş olduğumda səni görə biləcəmsə, bundan sonra, səhər-axşam, əlimdə
şərabla gəzərəm mən.” “Məni görməyinin sərxoşluqla bir
əlaqəsi yoxdur. Mən, sənin üçün gəldim, Raul. Bundan sonra, daima, sənin yanında olacam.”
Banunun nə dediyini anlamağa çalışarkən, qapı döyülür.
Yuxuda olub-olmadığımı tam anlamaq üçün, qapıya doğru
qaçıram. Gələnlər, Anar və Lamiyədir.
“Uşaqlar, mən yuxudayam? Yoxsa oyağam? Tez olun,
mənə bir söz deyin.”
Hər ikisi çaşqın-çaşqın üzümə baxır. Bir neçə saniyədən
sonra Anar dillənir. “Yox, Raul, oyaqsan. Nə olub ki,
bəyəm?”
“Bax, buna çox sevindim. Elə isə, içəri gəlin. Sizə elə bir
şey göstərəcəm ki, dilinizi udacaqsınız.”
Bir-birinin üzünə baxıb, təbəssüm etdilər. Lamiyə:
“Nə yalan deyim, səni bu qədər sevindirən şeyin nə olduğu, mənə çox maraqlıdır.”
Anar: “Elə mənə də həmçinin.”
“Arxamca gəlin. Nə olduğunu, elə öz gözlərinizlə görün.”
İçəri keçib, təkrar yataq otağına dönürəm. Anar və
Lamiyə də arxamca otağa daxil olurlar. Amma, Banunu
189

görə bilmirəm. Otaqda yoxdur. Çölə çıxıb təlaşla digər
otaqlara baxıram.
“Yoxdur. Heç bir otaqda yoxdur! Necə ola bilər axı bu?
Hara yoxa çıxdı bir dəqiqənin içində?”
Anar: “Nə yoxdur axı? Nəyi axtarırsan?”
“Banu az əvvəl burda idi. Söhbət edirdik. Sonra sizin
üçün, qapını açmağa getdim. İndi isə, heç yerdə yoxdur. Elə
bil, bir dəqiqənin içində qeybə çəkildi qız.”
Sanki məni ilk dəfə görürmüş kimi, qəribə-qəribə üzümə
baxmağa başladılar.
Anar: “Qardaşım, yaxşısan sən? Deyəsən, çox içibsən
hə? Gəl, sənin otağına keçək. Uzanıb dincəl bir az.”
Lamiyə: “Anar, bu belə olmaz. Təcili olaraq, Raulu
həkimə aparmaq lazımdır.”
Anar: “Başqasının yanına niyə aparırıq ki? Sən özün
psixoloq deyilsən?”
“Görünür, Raula psixiatr lazımdır. Psixoloq yox.”
Anar: “Tanıdığın yaxşı bir həkim var?”
Sanki mən yanlarında yoxmuşam kimi, öz aralarında
danışıb, mənə diaqnoz qoymaqları lap əsəblərimi pozdu.
Deyəsən, ikisi də mənim dəli olduğumu düşünür.
“Mənim həkimə-zada ehtiyacım yoxdur! Həkimə ehtiyacı olan elə siz özünüzsünüz. Sizə deyirəm ki, Banu az
əvvəl burda idi. Öz gözlərimlə gördüm. Danışdım onunla.
Siz mənə inanmırsız?”
Anar: “Raul, Banu öldü. İki gün əvvəl, səninlə bərabər
dəfn elədik onu. Nə danışdığının fərqindəsən sən?”
“Bəli, nə dediyimin fərqindəyəm. Banunun öldüyünü
sizin kimi mən də bilirəm. Amma, gəlmişdi. Burda idi.
Yanımda!”
190

Lamiyə: “Raul, belə bir şeyin olması mümkün deyil.
Bunu sən özün də yaxşı bilirsən. Sadəcə olaraq, sənin sinir sistemin pozulub. Bir anlıq, Banunu gördüyünü zənn
etmisən. Gəl həkimə gedək, sənə bir dərman yazdıraq.”
“İkiniz də evimdən rədd olun! Siz inansanız da, inanmasanız da, Banu burda idi! Siz gəldiniz deyə getdi o! Çıxın
çölə! Tez olun!”
Bir-birinin üzünə baxıb, sanki, fikrə getdilər. Əsəbimdən
daha sərt qışqırıram bu dəfə: “Rədd olun dedim sizə!”
Heç bir söz demədən, qapını açıb, çölə çıxırlar. Banunu
yenidən görmək ümidi ilə yataq otağına dönürəm. Anargil
gəlməmişdən əvvəl Banu burda idi. Buna adım kimi əminəm.
Bu nə yuxu idi, nə də ki, sərxoşluğun əlaməti. Görəsən, nə
vaxtsa Banunu yenidən görə biləcəm? Mətbəxdən səs eşidilir. “Raul, bura gəl. Mən burdayam...”
***
Yenə darıxmışam bu gecə sənsiz,
Yenə də tənhayam, yenə kimsəsiz.
Ürəyim üşüyür, sənsiz soyuqdur,
Sən isə bunlardan tamam xəbərsiz.
Əlimdən əlinin istisi gedib,
haçandır əllərim qızmır heç daha.
Gözlərim yorulub, nuru çəkilib,
gözlərin gözümə baxmır heç daha.
Həsrətəm o isti nəfəsinə mən,
həsrətəm bir kəlmə sözünə sənin.
191

Nə olar, bu gecə dur yuxuma gəl,
doyunca qoy baxım üzünə sənin.
Gəl bax gözlərimə gör nə haldadır,
Hey səni arayır, intizardadır.
Sanki, bir möcüzə gözləyir onlar,
Dərk etmir, sevdiyi bir məzardadır.
Səni dəfn edən gün, qocaldım mən də,
Kəfəninin ağı saçıma düşdü.
Dünya utancından sakit, susurdu,
İstirab ağrısı başıma düşdü.
Gözümdə ölüm də, yaşam da artıq,
bir məna kəsb etmir mənimçün bu gün.
Çünki həyatımın mənasını mən,
əlimlə torpağa gömdüm həmən gün.
“Xatırlayırsan, bir neçə ay bundan əvvəl, mənə bir sual
vermişdin. Soruşmuşdun ki, nəyə görə mənim üçün heç şeir
yazmırsan? Həmin gün, özümü eşitməməzliyə vurub, sənə
cavab verməmişdim. Sualının cavabı isə, əslində çox sadə
idi. Mən xoşbəxt olduğum zaman şeir yaza bilən bir insan
deyiləm. Bütün həyatım boyunca, mənim ilham mənbəyim
çəkdiyim acılar olub yalnız. Bax, elə bu şeiri də, səni dəfn
etdiyimiz günün gecəsi yazmışdım.”
Banu başını aşağı salıb, köks ötürdü. “Nə deyim, Raul,
deyəcək heç bir söz tapmıram. Bizimki də belə gətirdi.
Bundan sonra üsyan etməyinin heç bir mənası yoxdur.

Taleyinlə barışmalısan artıq. Unutma, həyat sənin üçün hələ
də davam edir.”
“Düzdü, həyat hələ də davam edir. Amma, mən, sənin
olmadığın bir həyatda yaşamaq istəmirəm. O əməliyyata
girməsəydin, bəlkə də hər şey fərqli ola bilərdi.”
“O əməliyyat, bizim üçün son ümid idi. Əməliyyata
girməməyim heç nəyi dəyişməyəcəkdi. Beş gün gec və ya
beş gün tez. Əlbət-axır, bunları bir gün yaşayacaqdıq onsuz da.” – Otağa bir neçə dəqiqəlik sükut çökdü. İkimizin
də üzündə, məğlubiyyətə dair hüzn yarandı. Hər ikimiz, bu
həyatın məğlublarıyıq.
“Səndən şübhə etdiyim üçün, məni bağışlaya biləcək­
sən?”
“Raul, mən səni hələ əməliyyata girmədən əvvəl bağışlamışdım. Artıq olan olub, keçən keçib. Bu barədə çox düşünüb, özünə zülm etmə daha.”
Banuya cavab vermək istədiyim an qapı döyülür. “Görə­
sən, bu dəfə kim gəlib?”
“Bu qapıya gələnlərin hər biri, səni sevən insanlardır. Pis
günlərində yanında olmaq, sənə kömək etmək istəyənlərdir.”
“Mənim heç kimin köməyinə ehtiyacım yoxdur.”
“Raul, mənim xətrimə dostlarına qarşı gəlmə. İcazə ver,
qoy sənin üçün əllərindən gələni etsinlər.”
“O qapını açdığımda, sən yenə də yoxa çıxacaqsan, hə?”
“Bu barədə dünən danışmışdıq axı səninlə. Unutma,
məni yalnızca sən görə bilərsən.”
Üzümü dönüb, qapını açmağa gedirəm. Gələnlər, Anar,
Lamiyə və atamdır. Yanlarında isə, kim olduğunu bilmə­
diyim, qırx-əlli yaşlarında, hündürboy bir kişi var. Qapını
193

açan kimi, atam içəri girib, hər iki üzümdən öpür. Sanki
illərdi görmürmüş kimi, möhkəm-möhkəm qucaqlayır
məni.
“Necəsən, oğlum? Yaxşısan?”
“Yaxşıyam, ata. Narahat olma. Buyurun, keçin içəri.
Qapıda qalmayın.”
Anargili də içəri buyur edib, qonaq otağına keçirik. Bir
neçə dəqiqəlik xoş-beşdən sonra, Lamiyə yanında oturan,
tanımadığım adamı əli ilə işarə edərək dillənir. “Raul, icazə
ver tanış eləyim. İlqar müəllim həm mənim həqiqətən də,
xətrini çox istədiyim bir həmkarım, həm də psixiatriya
sahəsində tanınmış və çox savadlı bir həkimdir. Dünən,
sənin barəndə onunla bir az söhbət elədik. Sağ olsun, o da
səni görmək və şəxsən özü müayinə etmək istədi.”
Lamiyə cümləsini hələ bitirmədən, təzədən hirsim
təpəmə vurdu. Elə ağzımı doldurdum ki, bunları yenə
evdən qovum, sonra, Banunun az əvvəl dediyi sözlər qulağımda səsləndi. Qəzəbimi qurtum-qurtum udub, özümü
birtəhər cilovladım. Nə də olsa, Banu dediklərində haqlı idi.
Onlar mənim ən yaxın dostlarımdı. Hər biri, əlindən gəldiyi
qədər, pis günlərimdə yanımda olmağa və mənə dəstək olmağa çalışır. Elə məhz buna görə də, bu dəfə onlara qarşı gəlmək yerinə, məndən hər nə istəyirlərsə, razı olacam.
Bir halda ki, mənim bir psixiatr müayinəsindən keçməyimi
istəyirlər, qoy elə olsun. Onsuz da, mənə olan-olub artıq.
Günün birində, mən də ölümü dadıb, Banuya bir dəfəlik
qovuşmayana qədər, heç nə düzələn deyil. Heç deyilsə,
ailəmin və dostlarımın könlü xoş olsun. Həm də mənim heç
bir psixi problemim olmadığını onlar da öyrənsin. Lamiyə
cümləsini bitirər-bitirməz, bu dəfə də atam dillənir.
194

“Raul, sən bu yaşına kimi, mənim sözümü bir dəfə də
olsun, yerə salmamısan. İndi də səndən atan olaraq xahiş
edirəm, icazə ver, İlqar həkim, səni müayinə etsin.” “Yaxşı,
ata, siz necə deyirsinizsə, elə də olsun. Buyurun, mən
müayinə üçün hazıram.”
Həkim: “Raul bəy, əgər sizin üçün də uyğundursa,
müayinə üçün xəstəxanaya getməyimiz daha yaxşı olar.”
“Əlbəttə, uyğundur.”
“Elə isə, buyurun, vaxt itirmədən, gedək.”
Bir neçə dəqiqədən sonra, hazırlaşıb, çıxırıq evdən. Vaxt
itirmədən, maşınlara doluşub, xəstəxananın yolunu tuturuq.
İlqar həkimin işlədiyi xəstəxana, bir nömrəli respublika
psixiatriya xəstəxanası imiş. Hansı səbəbdəndir bilmirəm,
amma uşaqlığımdan bəri, o xəstəxananın adını hər
eşitdiyimdə tüklərim ürpəşir. İndi isə, həmin xəstəxanaya
müayinə olunmaq üçün gedirəm. O xəstəxanada pis bir şey
olacağına dair, qəribə bir hiss var içimdə. Allah axırını xeyir eləsin. Təxminən, bir saata yaxın yol getdikdən sonra,
nəhayət ki, gəlib çatırıq. Maşınlardan enib, İlqar həkimin
bələdçiliyi ilə, xəstəxananın həyətinə daxil oluruq.
Xəstəxananın həyəti olduqca geniş və yaşıllıq ərazidir.
Həyətdə skamyalar, idman meydançaları, hətta, süni göllər
belə var. Həkimin otağına gedərkən, həyətdə öz-özünə danışan xəstələrin, məni gördüyündə, gözünü zilləyib, qəribəqəribə üzümə baxması, tüklərimin yenidən ürpəşməsinə səbəb
olur. Xəstəxanaya girib, İlqar həkimin otağının önünə gəlirik.
Otağa girərkən, İlqar həkim üzünü atamgilə tutub deyir:
“Zəhmət olmasa, siz çöldə gözləyin. Müayinə üçün,
Raulla tək qalmalıyıq.”
195

Otağa daxil olub, oturduqdan sonra, İlqar həkim çox
mehriban, səmimi bir təbəssüm edərək, sözə başlayır.
“Raul, bu müayinənin səbəbi, sadəcə olaraq, əlimizdən
gəldiyi qədər, sənə kömək olmaqdır. Ona görə də, səndən
xahişim odur ki, mənimlə səmimi olasan.”
“Əlbəttə, bundan heç şübhəniz olmasın.”
“İlk olaraq, mənə de görüm, səni narahat edən şey
nədir?”
Cavab vermək istədiyim an, birdən-birə öskürək tutur. Şiddətli öskürək qulaqlarımın uğuldamasına və başımın dönməsinə səbəb olur. O qədər öskürürəm ki, az qala
gözlərim hədəqəsindən çıxsın.
“Öhö. öhö. Məni narahat edən heç bir şey yoxdur.”
“Əsas məsələyə keçmədən əvvəl, bunu da deyim ki,
təcili olaraq siqareti tərgitməlisən. Əks təqdirdə, bu gedişlə
ciyərlərini tamamilə məhv edəcəksən.”
“Həkim, ciyərimin məhv olması ilə heç nə olmaz.
Mənim əsas, ürəyim məhv olub. Əgər bacarırsınızsa, ona
bir əlac qılın.”
“Hər şeyin bir çarəsi vardır, əlbət. Ürəyinin məhv olmasının səbəbi nədir?”
“Boş verin. Onsuz da başa düşə bilməyəcəksiniz.”
“Sən mənə hər şeyi danışsan, mən səni başa düşərəm.”
“Yaxşı, danışım. Sevdiyin qadını itirməyin nə demək
olduğunu başa düşə bilərsiz, həkim? Gəlinlikdə xəyal etdiyiniz o qadını, kəfənə bürünmüş bir halda görməyin,
nə demək olduğunu anlaya bilərsiniz siz? Ya da, tabutunu çiynində daşımağı? Hələ öpməyə qıymadığın üzünə
torpaq atmağı demirəm heç. İnsan sevdiyinin ölümü196

nü görməməlidir, həkim. Hətta, insan sevdiyindən sonra
ölməməlidir. Yaşayanda onunla bərabər yaşayıb, öləndə də
onunla bərabər ölməlidir.”
“Raul, səni başa düşürəm. Amma nə etmək olar? Ölüm
təbiətin qanunudur. Ölənlə ölmək olmur. Həyat yenə də davam edir.”
“Məni əsla başa düşə bilməzsiniz. Başa düşmək üçün,
mənim yaşadıqlarımın eynisini yaşamalısınız. Bunu da, heç
düşmənimə belə arzu etmərəm.”
Otaqda yaranan bir neçə saniyəlik səssizliyin ardından, həkim öskürüb, boğazını təmizləyir. Masada duran
qrafindən stəkana su töküb, bir-iki qurtum içdikdən sonra,
yenidən sözə başlayır.
“Aydındır. Elə isə, keçək əsas məsələyə. Lamiyənin
dediyinə görə, ölən sevgiliniz, bəzən gözünüzə görsənir. Bu
doğrudur?”
“İnsanın gözünə hər hansı bir şeyin görsənməsi, tamamilə
başqa bir anlayışdır. Mən Banunu, eynilə sizi gördüyüm
kimi görə, hətta onunla danışa da bilirəm. Sadəcə olaraq,
onu məndən başqa heç kim görə bilmir.”
“Hmm. Ölümündən sonra, onu ilk dəfə nə vaxt gördünüz?”
“Ölümündən iki gün sonra. Yəni, dünən.”
“Bu haqda bir az danışa bilərsiniz?”
“Əlbəttə. Onu ilk dəfə gördüyümdə, elə mənim özümün də, buna inanmağım, heç də asan olmadı. İlk başlarda,
həqiqətə çox bənzəyən, bir yuxu gördüyümü zənn etdim.
Sonra isə anladım ki, gördüklərim tamamilə həqiqətdən
ibarətdir. Lamiyə və Anar evimə gəldiyində, yuxu görüb197

görmədiyimdən tam əmin olmaq üçün, hətta, bunu onlardan
belə soruşmuşdum. Yuxu olmadığından əmin olduğumda,
Banunu onların da görməsi üçün, içəri dəvət etdim. Amma,
onlar evə girdiyində, Banu artıq evdə yox idi. Hər nə qədər
dedimsə də, ikisi də Banunu gördüyümə inanmadı. Onlar
evdən getdikdən sonra isə, Banu yenidən gəldi. Dünən,
bütün gün ərzində mənim yanımda idi. Hətta bu gün də,
siz gələnə qədər evdə bərabər idik. Siz gəldikdən sonra, o,
təkrar yoxa çıxdı.”
“Bir sözlə, Banu, yalnız sənin tək olduğun zamanlarda
yanında olur, düzdür?”
“Bəli, düzdür.”
Həkim düşüncəli bir şəkildə üzümə baxaraq, barmaqları ilə gicgahını ovuşdurur. Sanki, nəyi isə yadına salmaq
istəyir.
“Raul, sən burda gözlə, beş dəqiqədən sonra gəlirəm”,
deyib, otaqdan çölə çıxır. Qapının önündə, atamgillə mənim
haqqımda söhbət etməyə başlayır. Otaqdan çıxarkən, qapını tam bağlamadığından, çöldə nə danışdıqlarını rahatlıqla
eşidə bilirəm.
Həkim: “Təəssüflər olsun ki, yaşadığı ağır mənəvi travma, Raulun şizofreniya xəstəliyinə tutulmasına səbəb olub.
Burdakı xəstələrin, təxminən, əlli-altmış faizi elə məhz, şizofreniya xəstələridir.”
Atam: “Şizofreniya? O nədir, ay həkim?”
Həkim: “Şizofreniya, düşüncə prosesində problem
və zəif emosional cavablarla xarakterizə olunan əqli bir
xəstəlikdir. Şizofreniya sözünün mənşəyi iki yunan sözü
olan “parçalanma” və “fikir”-ə dayanır. Bunun da səbəbi,
198

şizofren xəstələrin beyinlərində və reallıqda baş verən
hadisələr arasında parçalanma olmasıdır. Bu xəstəlikdə
ümumi simptomlar, eşitmə hallüsinasiyaları, nitqdə əks
olunan düşüncə pozğunluğu, paranoid və əqli çatışmazlığın
da daxil olduğu yanılmalardır.”
Lamiyə: “Həkim, bəs indi biz nə etməliyik? Nə məsləhət
görürsünüz?”
Həkim: “Xəstəliyin ilkin səciyyəvi simptomları, özünü
göstərməyə başlayıb artıq. Hələ ki Raul, yalnız tək olduğu
zamanlarda hallüsinasiya görür, amma, bu zamanla dəyişə
bilər. Ola bilsin ki, xəstəlik daha da inkişaf etsin. Buna görə
də Raulun xəstəxanada qalıb, müalicə olmasını şiddətlə
tövsiyə edirəm.”
Atam: “Siz necə uyğun görürsünüzsə, qoy elə olsun.
Təki Raul tez zamanda sağlamlığına qovuşsun.”
Anar: “Əli dayı, hər birimiz yaxşı bilirik ki, Raul buna
əsla razı olmayacaq.”
Atam: “Razı olsa da, olmasa da, – Raulun yaxşılığı üçün,
buna məcburuq.”
Axır dözə bilməyib, otaqdan çölə çıxıram. Kimin
üzünə baxıramsa, gözlərini məndən qaçırır. Özümü saxlaya bilməyib, qışqırıram. “Siz nəyə məcbursunuz, onu
bilmirəm, amma, mənim şizofren olduğumu düşünürsünüz
deyə, mən bu xəstəxanada qalmağa məcbur deyiləm.”
Cümləmi bitirər-bitirməz, elə bil hazırda gözləyirlərmiş
kimi, dörd nəfər tibb işçisi yanımda peyda olur. İkisi qollarımdan bərk-bərk yapışır, digər ikisi isə, ukutka adlanan dəli
köynəyini zorla əynimə geyindirməyə çalışır. Əllərindən
qurtulmağa gücümün yetmədiyi üçün, avazım çıxdığı qədər
bağırıram.
199

“Anar, kömək elə mənə! Buraxın məni! Mən dəli
deyiləm. Buraxın!”
Qışqırıb-bağırmağıma, heç kim əhəmiyyət vermir. Hər
nə qədər dirənsəm də, əllərindən qurtulmağı bacarmıram.
Məni palataya gətirib, zorla yatağa uzandırırlar. Həkim
əlində bir iynə ilə yanıma gəlir. “Raul, sakitləş bir az. Biz
sadəcə sənin yaxşı olmağını istəyirik.”
Cavab verməyə macal belə tapmadan, iynənin ağrısını
bədənimdə hiss edirəm. Ağrıdan gözlərimi bərk-bərk yumuram. Gözümü açdığımda isə, Banu yanımda peyda olur.
Əli ilə üzümə sığal çəkib, gülümsəyir: “Raul, qorxma. Mən
sənin yanındayam. Yum gözlərini...”
***
“Sözün əsl mənasında, dəlilik, hər cür müdrikliyin başlanğıcı olduğu kimi, şizofreniya da hər bir sənətin, hər bir
fantaziyanın başlanğıcıdır” (Herman Hesse).
Günorta yeməyini yedikdən sonra, bir az hava almaq üçün, xəstəxananın həyətinə çıxıram. Hər gün, bu
həyətdə bacardığım qədər, çox vaxt keçirməyə çalışıram.
Həyətdəki yaşıllıq ərazi və quşların səsi, insanın ruhuna
sakitlik bəxş edir və eyni zamanda, emosiyalarına harmoniya qatır. Xəstəxanaya gəldiyim ilk gün, burada qalmağa
etiraz etsəm də, Banunun da israrı ilə, buna razı oldum.
Yaxşı ki, olmuşam. Həm sevdiyim qadın yanımdadır, həm
də həyatım boyunca heç olmadığım qədər rahat və hüzurluyam. Valideynlərim və dostlarım da, demək olar ki, hər
gün ziyarətimə gəlirlər. Burada keçirdiyim müddət ərzində,
psixiatriya xəstəxanasının heç də, mənim düşündüyüm
kimi vahiməli bir yer olmadığını öyrəndim. Hətta, bu beş
200

ay müddətində, dəli deyə adlandırılan bir çox insanın, tam
tərsinə, çox ağıllı və savadlı olduqlarını gördüm. Həyətdə
bir xeyli gəzib, yorulduqdan sonra, bir az dincəlmək üçün,
skamyalardan birinə otururam. Mənim ardımca, xəstələrdən
biri də, əlində bir kitab ilə, gəlib yanımda oturur. Təxminən,
əlli yaşlarında olmasına baxmayaraq, adamın saçında, bir
dənə də olsun, siyah tel qalmayıb. Yorğun baxışları ilə,
məni təpədən-dırnağa qədər süzdükdən sonra, əlindəki kitabı açıb, səhifələrini ehtiyatla vərəqləyir. Səhifələrin birinə
çatdığında isə, dayanıb, diqqətlə oxumağa başlayır. Bir neçə
dəqiqə oxuduqdan sonra, barmağını kitabın arasına qoyub,
bağlayır. Yenidən üzünü mənə dönüb, soruşur. “Niyə görə
burdasan?”
“Şizofren olduğumu deyirlər.”
“İnsanların nə dediyinə, çox da əhəmiyyət vermə. Ona
qalsa, mənim də dəli olduğumu deyirlər.”
“Əgər dəli deyilsinizsə, nəyə görə hələ də burdasınız?”
“Çünki artıq, gedəcək bir yerim yoxdur.”
“Bəs necə oldu ki, bura gəldiniz?”
Mənə tərəf dönüb, yuxusuzluqdan ağırlaşmış göz qapaqlarını çətinliklə açaraq, üzümə baxır. Sallaq dodaqlarında
incə, kədərli bir təbəssüm yaranır.
“Mənim adım Vüqardır. Kimya üzrə fəlsəfə doktoru
Vüqar Qurbanov. Demək olar ki, bütün həyatımı elm uğrunda sərf etmişəm. Ona görə də, gənclik illərimdə sevgiyə
ayıracaq bir zamanım olmayıb heç vaxt. Sözün düzü, aşiq
olmaqdan qorxurdum həm də. Niyə bilmirəm, amma, günün birində aşiq olsam, bütün həyatımın məhv olacağını
düşünürdüm. Təəssüf ki, düşüncələrimdə haqlı çıxdım.
201

Qırx bir yaşında ikən, ilk dəfə bir qadına aşiq oldum. İndi
isə, gördüyün kimi, psixiatriya xəstəxanasındayam.”
“Yəni həqiqətən, sevginin insanı dəli etdiyini düşünürsünüz?”
“Xeyr, dəli etmir. Sevgi insanı öldürür.”
“Necə yəni?”
“Sevgi, dadı ağıza şirin gələn, bir zəhər kimidir. İnsanı
uzun bir müddət ərzində, yavaş-yavaş öldürür.”
Cavab vermədən əvvəl, gözlərimi yerə dikib, bir qədər
düşünürəm. Nə demək istədiyini, tam olaraq anlamağa çalışıram. Əgər, həqiqətən də sevgi belə bir şeydirsə, niyə görə
insanlar daima gerçək sevginin axtarışında olurlar? Məncə
sevmək, üzməyi bilmədiyin halda, yenə də dənizə atılmaqdır. Sevmək, əlinin yanacağını bilə-bilə, atəşə toxunmaqdır.
Eynilə, pərvanənin şama olan sevgisindən, özünü yandırıb,
kül etməsi kimi. Bir sözlə, sevmək, sonunu düşünməməkdir.
Çünki, düşünmək ağıl, sevmək isə ürək işidir.”
Cavab vermək üçün, başımı yerdən qaldırdığımda, adamın artıq yanımda olmadığını görürəm. Az əvvəl, onun
oturduğu yerdə isə, indi Banu oturub.
“Raul, səninlə bir az danışmalıyıq.”
Baxışlarını məndən yayındırıb, ətrafa baxır. Səs tonu və
hərəkətlərindən, hüznlü olduğu açıq sezilir.
“Nə olub, Banu? Niyə üzümə baxmırsan?”
“Artıq beş aydır ki, bu xəstəxanadasan. Hər kəs, sənə
görə nigarandır. Ailənin və dostlarının sənə ehtiyacı var.”
“Nə deməyə çalışırsan, Banu?”
“Raul, artıq vaxtdır. Mən getməliyəm. Sən isə, sevdik­
lərinin yanına dönüb, həyatına davam etməlisən.”
202

“Nə danışdığının fərqindəsən sən? Əgər getməlisənsə,
məni də özünlə apar. Sənin olmadığın bir dünyada yaşamaq
istəmirəm mən.”
“Əlbət, günün birində, sən də yanıma gələcəksən. Həmin
gün, əbədi olaraq, yenidən qovuşacağıq. Amma, o gün, bu
gün deyil. Sən hələ yaşamalısan, Raul.”
Əsəbiləşib qışqırıram: “Mənə yaşamağım üçün, tək bir
səbəb göstər!”
Banu qoluma girib, başını çiynimə qoyur. “Raul, xatırlayırsan, hələ dost olduğumuz zamanlarda, mənə, bir roman
yazmaq istədiyini demişdin. Məncə, o romanı yazmağın
tam zamanıdır artıq.”
“Bundan sonra, bir roman yazmağım, nəyi dəyişəcək
axı?”
“Raul, gözlərini yum və məni dinlə. Sənə söz verirəm,
hər şey çox yaxşı olacaq. Sən bundan sonra, hər zamankından, çox daha güclü olacaqsan. Gördüyün hər işdə, mən
sənin yanında olacam. Varlığımı hiss etməyin üçün, sadəcə
əlini sol yanına qoymağın kifayətdir. Mən hər zaman orda
olacam. Sənin hekayəni dinləmək istəyən, minlərlə insan
var bəlkə də. Yaz, sevgilim, bir roman yaz. İnsanlara sevgini anlat. Sevməyin, sevə bilməyin gözəlliklərini anlat.
İnsanların çoxu, beyinləri ilə sevir. Sən, ürəklə sevməyi
anlat. Bərabər yaşam savaşı verməyi, ən çətin zamanlarda
belə, tək bir bədən ola bilməyi anlat. Bəzən insanlar, ölümün var olduğunu unudub, çox kiçik səbəblərdən dolayı,
bir-birinin qəlbini qırırlar. Səbəbsiz yerə, günlərlə, bəzən
isə aylarla küsülü qalırlar. Bəzən, həyatın, iki dəqiqəlik üzr
203

istəyəcək vaxtı belə, insanlara çox gördüyünü anlat. Onlara,
ölümün saatı olmadığını xatırlat.”
Gözlərimin qapalı olmasına baxmayaraq, göz yaşlarıma
hakim ola bilmirəm. Gözümdən axan yaşlar, içimdəki yanğını söndürməyə kifayət etmir. Banunun getdiyini görməmək
üçün, gözlərimi açmaq istəmirəm. Hətta, gözlərimi, əbədi
olaraq yummaq istəyirəm. Amma, yox, hələ ölməməliyəm.
Ən azından, bu kitabı yazana qədər. Gözlərimi açdığımda,
tibb bacısının mənə doğru gəldiyini görürəm. Banu isə yanımda yoxdur.
“Raul, dostların ziyarətinə gəliblər. İlqar həkimin otağında səni gözləyirlər.”
Göz yaşlarımı silib, ayağa qalxıram. Həkimin otağına doğru bərabər yola düşürük. Hər kəsi şizofren olmadığıma və ya şizofreniyadan qurtulduğuma inandırıb, bu
xəstəxanadan çıxmalıyam artıq. Ən qısa zamanda, romanı
yazmağa başlamalıyam. Ən azından, Banuya bunu borcluyam. Xəstəxananın dəhlizində İlqar həkimlə qarşılaşırıq.
Həkim: “Raul, dostların otaqda səni gözləyirlər. Sən onların
yanına keç, mən də bir az sonra yanınıza gələcəm.”
Başımla “Yaxşı” deyə işarə edib, otağa girirəm. Roman
yazmağa qərar verdiyimi, bir an əvvəl, dostlarıma söyləmək
üçün səbirsizlənirəm. “Tam zamanında gəlibsiniz. Sizə yeni
bir xəbərim var.”
Lamiyə: “Nə xəbərdir o elə? Ümidvaram ki, pis bir şey
olmayıb.”
“Yox, narahat olma. Bu dəfə yaxşı bir xəbərdir.”
Anar: “Raul, çərlətmə adamı. De görək, nə xəbərdir?”
“Az əvvəl, yeni bir qərar aldım. Artıq, yaşamaq üçün bir
səbəbim var.”
204

Anar əlini çiynimə qoyub gülümsədi: “Bax, bu əla
xəbərdir. Mənim qardaşıma da, elə bu yaraşardı.”
Lamiyə: “Aldığın qərar hər nədirsə, gözlərinə işıq
gətirib. Səni belə gördüyümə çox sevindim.”
“Raul və Banunun sevgi hekayəsini ölümsüzləşdirmək
naminə, bir roman yazmaq istəyirəm. Eyni zamanda, bu roman vasitəsilə, insanlara anlatmaq istədiyim bəzi şeylər var.
Sadəcə bir nəfər belə, bu romandan bir dərs çıxara bilsə, bu
mənim üçün böyük bir uğurdur. Ona görə də, mən bu kitabı
yazmağı, özümə borc bilirəm. Hal-hazırda, tək sıxıntım, tez
bir zamanda xəstəxanadan çıxıb, işə başlamaq və kitabın
çapı üçün lazım olan pulu toplamaqdır.”
Anar gülümsəyərək deyir: “Yadındadırsa, mən bir zamanlar, bütün gününü çayxanalarda keçirən, avara bir
adam idim. Bu gün isə, tanınmış, savadlı bir memar və eyni
zamanda, şəhərin ən böyük memarlıq ofislərindən birinin
sahibiyəm. Mən bütün bunları sənə borcluyam, Raul. On birinci sinifdə oxuduğumuz vaxtı, sən məni avaralığın daşını
atıb, xəyallarımızın arxasınca getməyə məcbur etməsəydin,
bəlkə də mən, hələ də çayxanalarda domino oynamaqla
məşğul idim. Ona görə də, nə iş, nə də pul barəsində düşünüb, canını sıxma. Mən hər zaman sənin yanındayam. Sən
fikrini, sadəcə olaraq, romana cəmlə.”
Anarın dedikləri gözlərimi yaşartdı. Belə bir dosta sahib
olduğum üçün, bir daha qürur hissi duydum.
Lamiyə: “Yaxşı, day bəsdirin. Məni də kövrəltdiniz.
Anarın da dediyi kimi, sən fikrini romana cəmlə. Biz hər
zaman sənin yanındayıq. De görüm, kitabın adını nə qoyacaqsan?”
205

Heç düşünmədən cavab verirəm: “Ölümdən sonrakı şizofreniya...”
***
Nəşriyyatdan çıxar-çıxmaz, taksiyə minib, məzarlığa
doğru yola düşürəm. Bu gün, Banunun öldüyü gündən düz
bir il keçir. Onunla uzun-uzun danışıb, dərdləşmək üçün,
həqiqətən də çox darıxmışam. Xəstəxanadan çıxdığım
gündən bəri, imkan tapıb, ziyarətinə gedə bilməmişdim.
Daha doğrusu, yanına getməyə üzüm yox idi. Ona verdiyim sözləri yerinə yetirmədən, nə üzlə gedə bilərdim axı
ziyarətinə? Söz verdiyim kimi, ona mərmər daşından, gözəl
bir məzar düzəltdirdim. Bu gün isə, Banunun məndən son
istəyi olan, roman-kitabım nəhayət ki, işıq üzü gördü.
Kitabın bir kopiyasını götürüb, sevdiyimin yanına gedi­
rəm. Məzarı başında oturub, məndən yazmağımı istədiyi
romanı onun üçün oxuyacam. Artıq vaxtdır, Banu məni
gözləyir. Taksidən düşüb, məzarlığa girirəm. Bir anda, güclü
yağış yağmağa başlayır. Banunun yanına gəlib, onun üçün
aldığım gülləri məzarının üstünə qoyuram. Göz yaşlarıma
hakim ola bilməyib, ağlamağa başlayıram. Sanki, Banuya
sarılırmış kimi, soyuq məzar daşını bərk-bərk qucaqlayıb,
bağrıma basıram.
“Gülüm, mən gəlmişəm ziyarətinə. Qalx, sarıl boynuma, sarmala məni. Mavi gözlərinlə gözlərimə bax, sənsizlik
gör necə də qocaldıb məni. Səni itirməyə necə dözdüm,
hələ də ağlım almır. Bəlkə də mənim yerimdə dağ olsa,
çəkdiyim bu qədər dərdə, kədərə dözə bilməzdi heç... Bu
yağan yağışları görürsən, Banu? Bax, bu yağışlar göylərin
göz yaşlarıdır. Bu gün göylər belə, bizim üçün ağlayır.
206

Çox üşüyürəm, sevgilim. Əllərim buz kimi soyuqdur.
Hər dəfə üşüdüyümdə, əllərimi qızdıran o isti əllərin indi
yoxdur daha. Əlimdən əlinin yox oluşunu hələ də qəbullana
bilmirəm. O isti əllərinə, isti nəfəsinə çox ehtiyacım var
indi. Sənə sarılmaq var ikən, bu soyuq baş daşına sarılıram.
Artıq, bir il olur sənin getdiyin. Mən isə, hələ də yanına
gələ bilmədim. Bağışla məni, sevgilim... Bilirəm, ağlamayacağıma dair sənə söz vermişdim. Amma, bu sözümü
tuta bilmirəm. Sənsizlik çox ağırdır, Banu. Ölümdən daha
betərdir sənsizlik. Bilirsən, xəstəxanadan çıxdığım gün,
həkimlər, bu qədər tez bir zamanda sağalmağımı möcüzə
adlandırdılar. Hər kəs, mənim şizofren olduğumu və beş ay
ərzində, psixiatriya xəstəxanasında sağaldığımı düşünürdü. Mən də buna görə yazdığım romana “Ölümdən sonrakı şizofreniya” adını verdim. Əsl möcüzə olan isə, bilirsən
nədir? Sənin artıq bir ildir ölmüş olmağına baxmayaraq,
mənim hələ də yaşamağım. Buna hər nə qədər yaşamaq
demək olarsa, təbii ki... Səndən sonra çox dəyişdim mən.
Sənsizlik, çox qocaltdı məni. Sadəcə nəfəs alan və yaşamaq üçün yemək yeyən bir insana dönüşdüm. Aradan bir
il keçməsinə baxmayaraq, hələ də hər an, hər saniyə ağlımdasan. Səhər oyanandan axşam yatana kimi, sadəcə sən
varsan ağlımda. Hətta, yuxularım belə, yalnızca səndən
ibarətdir. Üzünü unutmamaq üçün, sənin şəkillərinlə yatıbdururam hər gün. Yəni, sənin anlayacağın, mənim də bir
ölüdən fərqim yoxdur. Heç kimə faydası olmayan, yaşayan bir ölüyəm mən. Amma, artıq toparlanmalıyam. Sənə
yalvarıram, mənə icazə ver... Yalvarıram, icazə ver, az da
olsa, unudum səni. İcazə ver, yaşayım yenidən. Mən ölə
207

bilmərəm, sevdiyim. Özümü öldürə bilmərəm. Yaşlı atam
və anamı tək qoyub, yanına gələ bilmərəm mən. Ən azından, onlar üçün yaşamağa məcburam. Bu günə qədər səni
sevməkdən, bir an belə olsun, vaz keçmədim. Vaz keçməyi
də düşünmürəm. Səni geri gətirmək əlimdən gəlmir. Ona
görə də, yanına gələcəyim günü gözləyəcəm. Hə, bu arada, kitabın bir kopiyasını yanımda gətirmişəm. Bir azdan oxuyacam sənin üçün. Bilirəm, üz qapağının rəsmini
bəyənməyəcəksən. Bəlkə də indi, “mən bu rəsmdəki qız
qədər çirkin deyiləm” deyirsən. Mətin adında bir rəssam
tapdım kitabın rəsmi üçün. Hər nə qədər bacarıqlı olsa
belə, sənin gözəlliyini təsvir edə biləcək qədər məharətli
bir rəssam yoxdur bu dünyada. Hətta, mən özüm belə,
yazdığım romanda sənin gözəlliyini təsvir edə bildiyimi
düşünmürəm. Nəysə, başlayaq oxumağa...

Dəhlizə çıxaraq çölə doğru addımlayırdı ki, arxadan gələn səs onu dayanmağa
vadar etdi. Astaca geriyə dönərək yenidən addımlamağa başladı.
– Buyurun, rəis. Nəsə lazım idi?
– Polis leytenantı Sevda Ağayeva, – rəis yanında dayanan xanımı göstərərək
dedi. – Bundan sonra sənə işlərində o kömək edəcək. İnanıram ki, səndən çox şey
öyrənəcək, – deyə gülümsəyərək otağının qapısını açdı.
– Nədənsə, mən buna heç inanmıram. – O da gülümsəyərək qarşılıq verdi. –
Bağışlayın. Adım Rafaeldir, Rafael Muradov. – Sevdaya özünü təqdim etdi.
– Sizi şəhərdə tanımayan yoxdur, cənab mayor. Sizinlə işləmək mənim üçün
fəxrdir. – Sevda məmnunluğunu bildirdi.
– Sənə bu qoca bilmirəm nə deyib, – əli ilə kolidorun sonundakı qapını
göstərdi. Birgə çölə doğru addımlamağa başladılar, – ancaq, əslində, mən tək
işləməyi üstün tuturam. Rəis də pensiya yaşına çatıb, işdən də çıxmaq istəmir. Elə
gündə bir şey çıxarır başıma. – Gülərək sözünə əlavə etdi.
– Mən sizə mane olmaram.
– Yox. Xətrinə dəyməsin. Sənə görə demirəm. Ümumiyyətlə deyirəm. –
Ağarmış saçlarını ovuşduraraq nə deyəcəyini fikirləşdi. – Hara gedəcəyimizi
bilirsən?
– Bəli. Sizdən əvvəl cənab polkovnik hadisə haqqında mənə danışıb.
– Gözəl. O zaman yola düşsək yaxşı olar. Maşının var?
– Xeyr.
– Onda taksiylə gedək. Mənim də yoxdu.
– Yaxşı.
Yola çıxaraq taksi saxlayıb hadisə baş verən yerə üz tutdular. Yol boyu heç
biri bir söz belə danışmırdı. Ancaq susur və yolu izləyirdilər. Arabir sürücü söhbət
etməyə çalışsa da, istəyi alınmır, söhbət yarıda kəsilirdi.
Taksi beş mərtəbəli binanın qarşısında dayananda artıq saat üç olmuşdu.
Rafael taksidən enərək binaya göz gəzdirdi. Sevda onun hərəkətlərini izləyir, ondan
nəsə öyrənməyə çalışırdı.
– Hadisə nə zaman baş verib?
– İki gün bundan öncə. – Sevda dərhal sualına cavab verdi.
– Saat neçədə?
– Təxminən gecə, saat iki radələrində.
– Yaxşı. Gedək mənzilə baxaq.
Binanın birinci mərtəbəsində üç mənzil vardı. Sağda yerləşən qapı xüsusi
lentlərlə əhatələnmiş, girilməsinə qadağa qoyulmuşdu. Rafael ilk öncə əlcək
geyindi, sonra qapını açarla açaraq içəri daxil oldu. Sevda da onun arxasıyca hərəkət
edirdi.
İçəri daxil olduqlarında qəribə qoxunu dərhal hiss etdilər. Rafael üçün bu o
qədər də yad olmasa da, Sevda üçün çox yeni idi. Ona görə də cibindən yaylıq
çıxararaq burnunu tutmağa çalışdı. Bundan xoşu gəlmədiyi üzünü turşutmağından
hiss olunurdu.
Astaca yataq otağına keçərək tavandan asılmış kəndirə baxdılar.
– Mərhum haqqında nə bilirsən? – Rafael gözünü kəndirdən çəkmədən dedi.

– Ölən qadındır. Adı Fəridə, soyadı Mamedova. Tələbə
olub. Bakı Dövlət Universitətinin ikinci kurs tələbəsi imiş.
– Lap yaxşı. Dərsinə pis hazırlaşmamısan. – Bir qədər
susduqdan sonra anidən Sevdaya baxaraq dedi. – Səncə bu
intihardır?
– İlk baxışdan intihar kimi görünür. Ancaq bəzi şübhəli
məqamlar da var. Ona görə də tam olaraq, qəti qərara gəlmək
mümkün deyil.
– İşə hardan başlamağı məsləhət görürsən?
– Mən? – təəccüblə Rafaelə baxdı.
– Hə. Sən. Öyrənməyə bir yerdən başlamalısan ya yox?
– Düzdür. – Çaşqınlıqla cavab verdi.
– Onda de. İşə hardan başlayaq?
– Evi axtarmaqla ola bilər.
– O zaman hərəmiz bir otağa baxaq. Sonra ümumiləşdirib müzakirə edərik. –
Rafael sözünü bitirərək qonaq otağına keçdi.
Ev elə də böyük deyildi. Bir qonaq otağı, bir yataq otağı, bir də mətbəxdən
ibarət idi. Rafael qonaq otağını gəzir, gözünə sataşan əşyalara bir neçə saniyə
baxmaqla kifayətlənirdi. Sevda isə yataq otağını diqqətlə araşdırmağa səy göstərirdi.
Tapacağı hər bir yeni məlumat onun üçün çox böyük əhəmiyyətə malik idi. Ona görə
də bütün kitablara baxır, bütün rəflərə tək-tək göz gəzdirirdi. Bir müddət fikrini
lazımi materialın axtarışına verdiyindən qapının yanında dayanaraq onun
hərəkətlərini izləyən Rafaeli görməmişdi. Rafael isə susaraq bu gənc qızın maraqla
nəsə axtarmasını izləməkdə davam edirdi. Bir neçə dəqiqə də belə keçdikdən sonra
anidən səssizliyi pozdu.
– Nəsə tapa bildin?
Səsə diksinərək yerində dikələn Sevda geriyə çevrilərək ona baxdı.
– Siz burda idiniz?
– Biraz olar. – Soyuq baxışlarla həmkarına baxdı. – Heç nə tapa bilmədin?
– Xeyr. – Pərt olmuşdu. Başını aşağı əyərək dedi.
– Heç nə olmaz. Getmək vaxtıdır. Hələlik burada işimiz bitdi.
– Yaxşı.
Qapıdan çıxdıqdan sonra Rafael qapını bağladı. Oradan da pilləkənlə aşağı
düşərək binanın qarşısına çıxdılar. Taksi danışıldığı kimi onları gözləyirdi. Taksiyə
oturaraq yola düzəldilər. Yol boyu davam edən səssizliyi Sevda pozdu.
– Sizcə mən səhv etmişəm?
– Nədə?
– Siz məndən soruşdunuz. Hardan başlayaq dediniz. Məncə mən fikrimdə
yanıldım. Başlayacağımız ilk iş bu olmamalı idi.
Rafael onu dinlədikdən sonra sakit tərzdə dedi:
– Əgər fikrinin yanlış olduğunu fikirləşirsənsə, deməli düz yoldasan. Sən
yanlış etməmişdin. Biz buraya evə baxmaq üçün gəlmişdik. Sadəcə ətraflı deyil.
Sadəcə baxacaqdıq, izləyəcəkdik. Beynimizdə hadisə ilə bağlı fikirlər yaranması
üçün. Buna görə. Başa düşürsən?

– Bəli. Mən biraz həyəcanlandım. Sübut,dəlil tapmaq üçün... – sözünün ardını
gətirmədi. Üzünü çevirərək yola baxmağa başladı.
Bu dialoqdan sonra yenidən taksidə sükut yarandı. Sürücü belə onların sözünə
qarışmamış,sadəcə arabir güzgüdən onlara baxaraq nə danışdıqlarını anlamağa
çalışmışdı.
***
Cinayətin səbəbini araşdırmaq üçün mayor Rafael Muradov iclas otağında
polkovnik Hüseynovu gözləyirdi. Leytenant Ağayeva isə bu arada sübut və dəlilləri
sıra ilə masanın üzərinə yığır, arabir kənara çəkilərək hər şeyin yolunda getdiyinə
əmin olmağa çalışırdı. Onun bu qədər səliqə ilə işlədiyi mayorunda diqqətini
çəkmişdi. Pəncərənin önündə dayanaraq çölə baxsa da, gözucu leytenanta da göz
gəzdirirdi.
– Hər şey hazırdır? – Polkovnik içəri keçərək masanın üzərindəkilərə işarə
etdi.
– Bəli, cənab polkovnik.
– Lap yaxşı, Muradov. O zaman baş-leytenant Şükürov da gəlsin, başlayaq.
– Necə istəyirsiniz.
– Ağayeva, cənab mayorla necə, anlaşa bilirsiniz? – Gülərək mayora baxdı.
– Bəli.
– Biraz qəribə adamdır, ancaq yaxşıdır. İşində də,insanlıqda da. Qoca olsa da.
– Sənin özündən deyəsən, heç xəbərin yoxdu. – Rafael onun sözünü kəsərək
dedi.
– Mən səndən cavan görünürəm. Bir özünə bax. Saçların indidən ağarıb.
Babama oxşayırsan.
– Baban bu qədər yaraşıqlı idi?
– Heç aidiyyatı yox idi?
– Kimə oxşadığın bəlli oldu ki. – Gülərək arxasını polkovnikə çevirdi, sonra
qısa addımlarla pəncərəyə doğru addımladı.
Onların aralarında danışdığı söhbət Leytenant Ağayevanı çaşdırmışdı.
Susaraq onların uşaq kimi bir-birinə söz çatdırmağa çalışmaları onun üçün çox ani
olmuşdu.
– Noldu, qızım? Deyəsən, bunu gözləmirdin.
– Xeyr... Bağışlayın... – Utancından üzü qızarmışdı.
– Rafaellə iyirmi ildəndir ki, bir yerdə işləyirik. Ona görə də bu qədər birbirimizlə rahat rəftar edə bilirik. İki qocayıq, başqa nə gözləyirdin ki?
– Bir qoca. Mənim heç əlli yaşım olmayıb.
– İki ay sonra olacaq da. – Üzünü mayora tərəf çevirdi.
– Şükürov harda qaldı? – Rafael sözü dəyişdirərək dedi.
– Gələcək indi. Biraz səbrli ol, qoca. – Ağayeva göz vuraraq dedi.
Sevda yenidən sənədlərlə məşğul olmağa başladı. Polkovnik kresloya
söykənərək boş lövhəyə tamaşa edir, nəsə fikirləşirdi. Mayor isə ayaq üstə dayanaraq
əvvəlki kimi pəncərədən çölü izləyirdi.
Bir dəqiqə keçməmişdi ki, qapı açılaraq içəriyə biri daxil oldu. Polkovnik
yerini rahatlayaraq qapıdan girənə asta səslə dedi.

– Həll edə bildin?
– Bəli, cənab polkovnik. Dediyiniz kimi, sənədləri göndərdim.
– Lap yaxşı. O zaman işə başlaya bilərik. Ancaq əvvəla səni yeni
əməkdaşımızla tanış edim. – Ağayevanı göstərərək dedi. – Leytenant Ağayeva
Sevda. Bundan sonra bizimlə olacaq.
– Salam. – Şükürov gülümsəyərək dedi.
– Salam, cənab baş Leytenant. – Ağayeva da qarşılıq verdi.
Hərkəs yerini aldıqdan sonra Leytenant Ağayeva lövhənin qarşısına keçdi.
Qələmlə Lövhənin ortasına Fəridə yazıb rəsmini adının qarşısına sancdı.
– Mamedova Fəridə Həsən qızı. İki gün bundan qabaq, səhər evə gələn
rəfiqəsi tərəfindən evdə ölü tapılıb. Yerdə uzanıq vəziyyətdə. Araşdırmaya görə,
hadisə gecə radələrində baş verib.
– Şübhəli var? – Şükürov müdaxilə etdi.
Leytenant masanın üzərindən yeni bir şəkil götürərək lövhənin aşağısına
sancdı. İki şəkil arasında xətt çəkərək sözünə əlavə etdi.
– Hacıyev Ayaz Rəsul oğlu. Dindirmələrə əsasən, qızın sevgilisi olduğu
ortaya çıxıb. Kamera görüntülərindən həmin gecə Fəridənin yanında olduğu
müəyyənləşdirilib. Hal-hazırda polis nəzarətindədir.
– Onun öldürdüyünə dair sübut?
– Hələki yoxdur, cənab polkovnik. Ancaq cinayətdən daha çox intihara
bənzəyir.
– Bunu əvvəlcədən demək olmaz. Dərindən araşdırmaq lazımdır. Fəridənin
valideynləri özü ilə qalmırdılar? – Şükürov dedi.
– Xeyr. Fəridə iki il bundan qabaq rayondan gəlib. Universitetdə oxumaq
üçün. Əvvəllər evdə üç qız olublar, ancaq sonralar iki qız evi tərk etdiyindən Fəridə
evdə yalnız qalırdı.
– O zaman hər şeyi yenidən başlamaq lazımdır.
– Nədən, Rafael? – Polkovnik mayora baxdı.
– İlk öncə ona yaxın olan insanları bir-bir dinləmək lazımdır. Fəridənin evində
qalan iki rəqifəsini, sevgilisi olan Ayazı,valideynlərini,qonşularını... bir sözlə,
hamını.
– Yaxşı. Siz işə başlayın. Sonra mənə məruzə edərsiniz. – Polkovnik ayağa
qalxaraq qapıya yaxınlaşıdı.
– Ən çətin iş sənə düşüb.
– Bu qədər adamı idarə etmək elə ən böyük işdi. – Polkovnik qapını açaraq
Rafaelə baxdı. – Bəlkə yalan deyirəm? – gülə-gülə çölə çıxdı.
– Axx qoca. Düzəlməyəcəksən. – Kinayə ilə onun arxasıyca deyindi. Sonra
yenidən üzünü Şükürovla Ağayevə tutaraq əlavə etdi. – İşə Fəridənin sevgilisindən
başlayaq. Onsuzda buradadır. Ona qədər də Şükürov, sən Fəridənin valideynlərini
və iki rəfiqəsini bura çağır. Qonşularını isə onsuzda evinə gedəndə görəcəyik.
– Oldu, cənab mayor. – Şükürov geriyə dönərək otağı tərk etdi.
– Gedək sorğu otağına, – deyə Ağayevaya qapını göstərdi.
İkisi də asta addımlarla dəhlizə çıxaraq sorğu otağına doğru addımlamağa
başladılar. Sorğu otağı çoxdan hazır edilmişdi. İçəridə əli qandallı bir gənc oturaraq
çaşqınlıqla içəri girənləri izləyirdi.

– Məni burda nə vaxta kimi saxlayacaqsınız?
– Biraz sakit ol. Biz sənin burada qalmağın üçün deyil, buradan çıxmağın üçün
çalışırıq. – mayor Muradov onu sakitləşdirməyə çalışdı. – Bizə kömək et.
– Necə? Mənim axı heç nədən xəbərim yoxdur.
Rafael onun qarşısında əyləşərək əlində tutduğu qovluğu onun qarşısına
qoydu. Sevda isə ayaq üstə onları izləyirdi.
– İki gün bundan qabaq evində ölü halda bir qız tapılıb, Fəridə. Onu
tanıyırdın?
– Tanıyırdım. Tələbə yoldaşım olub. – Oğlanın dili topuq vururdu.
– Bundan artığı da olub. Siz sevgili idiniz.
– Xeyr. Daha doğrusu, əvvəl hə. Ancaq biz çoxdan ayrılmışıq.O mənim
sevgilim deyil.
– Nə vaxt ayrılmısız?
– Dəqiq deyə bilmərəm. Deyəsən, dekabr ayı idi. Bunun axı nə mənası var?
– Sən ondan ayrılmışdın ya o səndən?
– İkimiz danışıb ayrılmışdıq. Bu bizim aramızda olan şəxsi məsələdir.
– Burada şəxsi məsələ deyə bir şey qalmayıb, cavan oğlan. Sənin şəxsi məsələ
dediyin qız indi həyatda yoxdu. Zəhmət olmasa, bunu dərk elə və bizə yardım et!
Oğlan həyəcandan tərləmişdi. Əllərini qıvrım saçlarında gəzdirir, gözlərini
qarşısında oturmuş Rafaeldən qaçırmağa çalışırdı.
– Mən ona heç nə etməmişəm!
– Kimsə sənin etdiyini deməyib. Biz sadəcə suallar veririk. Bunu da təkcə
sənə deyil, onu tanıyan hərkəsə edəcəyik.
– Yaxşı. – Oğlan mayorun bu sözlərindən sonra biraz sakitləşmişdi. – Nə
istəyirsinizsə, soruşa bilərsiniz.
– Fəridənin öldüyü gecə onun yanında nə işin var idi?
– O çağırmışdı.
– Niyə?
– Bilmirəm. Zəng etmişdi. Kömək istəyirdi.
– Kimdənsə qorxurdu?
Bu arada Ağayeva sakitcə onları dinləyir, danışılanları qeyd dəftərinə yazırdı.
– Bilmirəm. Sadəcə bunu dedi. Kömək istəyirdi.
– Yanına getdiyində sənə qəribə gələn bir şey olmadı ki?
– Mən tanıdığım Fəridə deyildi. Sanki bir başqası idi. Biraz mübahisə etdik.
Mənə elə gəldi, o mənimlə yenidən sevgili olmaq istəyir. Buna görə məni
çağırıb.
– Başqa?
– Başqa heç nə. Onsuzda oradan tez ayrıldım. Dəli kimi idi. Onunla danışanda
qorxurdum.
– Yaxşı. – Rafael ayağa qalxaraq dedi.
– Mən burdan nə vaxt çıxacam? – Ayaz üzündəki qorxuyla mayora baxdı.
– Hələki bu real görünmür. Çalış başqa şeylər xatırla! Səninlə yenə görüşəcəyik. –
Ağayevaya çölə çıxmaq vaxtı çatdığını işarə etdi.
– Mən hər şeyi danışdım. Başqa heç nə yoxdu. Buraxın məni! – Onların
arxasıyca qışqırır, günahsız olduğunu sübut etməyə çalışırdı.

Rafaellə Sevda isə sorğu otağını çoxdan tərk etmiş, dəhlizlə çölə doğru
addımlamağa başlamışdılar.
– Sizcə düz deyir?
– Bilmirəm, qızım. Bunu demək hələ çox tezdir. Bəs sənə görə?
– Məncə günahsızdır. Onun cinayət edəcək biri olduğuna inanmıram.
– Bizim işdə hisslər o qədər də rol oynamır. Gözləmədiyin anda gözləmədiyin
yerdən gələ bilər əsl həqiqət. İnsan övladı çiy süd əmib. Nə zaman nə edəcəyini
bilmək olmur axı.
–Düzdür. Ancaq sübut tapılmasa, oğlanı burada saxlaya bilməyəcəyik.
– Bəli. Ona görə də, işi tez bitirmək lazımdır. Şükürov yəqin Fəridənin
valideynlərini və iki rəfiqəsini gətirmiş olar. Gedək baxaq.
İkisi də yenidən binaya daxil oldular.
***
– Firuzə xanım, qızınızla sonuncu dəfə nə vaxt danışmışdınız? – Leytenant
Ağayeva qadına sual verdi.
– Ölümündən iki gün qabaq. – Qadın boynunu bükərək dedi.
– Bəs siz, Həsən bəy? – Üzünü Fəridənin atasına doğru çevirdi.
– Mən onunla demək olar hər gün danışırdım, qızım. – Həsənin gözləri
dolmuşdu.
– Onunla münasibətiniz necə idi? Ya da onun sizinlə?
– Pis deyildi. – Qızın anası qabağa atılaraq dilləndi.
– Bakıya tez-tez gəlirsiz?
– Xeyr. Ara-sıra. – Yenidən qadın danışdı.
– Telefonda danışanda uzun danışırdınız? Ümumiyyətlə onda qəribəlik hiss
etmişdiniz?
– Xeyr. Biz vaxtı-vaxtında ona lazım olanları rayondan göndərirdik. Pul da.
– Hər şey pul deyil,xanım. – Ağayeva dərindən nəfəs aldı. – Bəs onun
ətrafında şübhələndiyiniz biri olub? Rəfiqəsi, qonşusu,qohumu və bir başqası.
– Xeyr. Bilmirik.
– Yaxşı. Sorğu bitdi. Bir şey tapsaq sizə xəbər verəcəyik. – Sevda ayağa
qalxaraq qapıya doğru addımladı.
Otaqdan çıxaraq yan otağa keçdi. Yan otaqda onu mayor Muradov gözləyirdi.
– Cənab mayor, valideynlərin sorğusu bitdi.
– Çox qəribə insanlardır. – Rafael əli ilə güzgünün digər tərəfini göstərdi.
– Bəli. Ata biraz kədərlidir, ancaq ana... Sanki qızının ölümündən çox başqa
şey onu narahat edir.
– Ətrafının onun haqqında deyəcəkləri?
– Bəlkə də.
– Valideynlər hər şeyi fikirləşməlidir. Lakin biz hələ yolun başındayıq.
Onlar danışdığı vaxtda polis nəfərləri valideynləri sorğu otağından
çıxartmışdı. İndi isə otaqda Fəridənin rəfiqələrindən biri vardı.
– Rəfiqəsindən bir şeylər öyrənməyə çalış.
– Oldu, – deyə Leytenant qapını açaraq çölə çıxdı. Sonra asta addımlarla sorğu
otağının qapısını açıb içəri girdi.

– Salam.
– Salam. – Qız narahat halda cavab verdi.
– Bura niyə çağırıldığını yəqin bilirsən! – Sevda qovluğu çıxararaq qarşısında
dayanmış qızın şəxsi məlumatlarına göz gəzdirdi. – Xədicə, Fəridəni nə vaxtdan
tanıyırsan?
– Universitetə qəbul olduqdan sonra. Biz kirayə qaldığımız evə bir otaq
yoldaşı da axtarırdıq. O vəsilə ilə.
– Eyni fakültədə oxuyurdunuz?
– Bəli. İkimizdə ikinci kursdaydıq.
– Fəridə necə qız idi?
– Yaxşı biri idi. Çox da qaynıyıb qarışmağı sevən biri deyildi. Sakit qız idi.
– Sən evi nə vaxt tərk etdin?
– Üç ay bundan qabaq. Valideynlərim Bakıda ev aldıqdan sonra orda
yaşamağa başladım.
– Lap yaxşı. Onun ətrafından başqa kimi tanıyırsan?
– Bizim evdə qaldığımız başqa qız var, Günay. Onu tanıyıram.
– Başqa?
– Heç kimi. Bir də qrup yoldaşlarımızı... qarşılıqlı münasibətdə olduğumuz...
– Səncə Fəridə intihar edib ya onu kimsə öldürüb?
– Mən bunu dəqiq deyə bilmərəm. O içinə qapanan qız idi. İntihar da ola bilər.
– Onunla bir evdə qaldığın müddətdə qəribə nəsə hadisə olub?
– Xeyr. Heç nə.
– Bəs evdən ayrıldıqdan sonra görüşmüsünüz?
– Xeyr. Biz yaxın rəfiqə deyildik.
– Başa düşdüm. – Leytenant Ağayeva ayağa qalxdı. – Gəldiyin üçün çox sağ
ol. Ola bilsin, hər hansı məlumat üçün yenidən çağırılasan.
– Oldu.
Sevda yenidən otağı tərk edərək yan otağa keçdi. Onu orada mayor Muradovla
birgə Şükürov da gözləyirdi.
– Onun sorğusu da bitdi.
– Yaxşı iş idi, Ağayeva. – Rafael üzünü Şükürova tutdu. – Sən nə fikirləşirsən,
Şükürov?
– Qadınları o qədər də anlamıram. Ona görə də bu xanımın günahının olub
olmadığını deyə bilmərəm.
– Onun iyirmi yaşı var. Ancaq danışığı, hərəkətləri onu daha yaşlı göstərir.
– Bu tip qızlar indi daha çoxdur, cənab Mayor.
– Mən evliyəm, Ağayeva. İki uşağım da var. Sən onu Şükürova de. O bunları
daha yaxşı bilər. Düz demirəm, Şükürov? – Kinayə ilə Şükürova baxdı.
– Bəli...yəni yox... bilmirəm, cənab mayor. – Şükürov utancından qızarmışdı.
Ağayeva da bunu hiss etmişdi ki, başını aşağı salaraq sakitcə gülümsədi.
– Yaxşı. Qızım, Fəridənin digər rəfiqəsi də artıq içəridədir. Onu da dindir.
Sonra çıxaq gedək evimizə.
– Oldu, cənab mayor.
Ağayeva sözünü bitirib yenidən sorğu otağının yolunu tutdu.

***
– Günay, elə deyilmi?
– Bəli.
– Fəridə haqqında sənə bir neçə sual verəcəm.
– Buyurun.
– Onu nə vaxtdan tanıyırsan?
– Universitetdə tanış olmuşuq. Bir evdə qalırdıq.
– Necə biri idi?
– Sakit biri idi. Axşamdan-axşama görüşürdük. Dərslərə görə. İstirahət
günləri də evdə olmazdım mən.
– Hara getdiyinizi öyrənə bilərəm?
– Xalamgilə gedirdim.
– Evdən nə vaxt çıxmısan?
– Üç ay bundan qabaq.
– Niyə?
– Xalamgildə qalmaq üçün.
– Bəs niyə əvvəldən orada qalmırdın?
– Xalamgilin evləri balacadır. Xalam oğlu yanvar ayında hərbi xidmətə
gedirdi. Otağı il yarım boş olacaqdı. Ona görə ailəm elə məsləhət gördü.
– Yaxşı. Digər ev yoldaşınız, Xədicə də üç ay bundan qabaq evi tərk edib.
İkinizin eyni anda evi tərk etməsi təsadüfdür?
– Mən ondan əvvəl çıxmışam evdən. Sonra o çıxıb.
– Təxmini nə qədər müddət sonra?
– Bir həftə olar.
– Yaxşı. Fəridəni evində ölü halda sən tapmısan. Evə niyə gəlmişdin?
– Mənim bəzi əşyalarım evdə qalmışdı. Ona görə. Başqa bir səbəbi yoxdu. –
Qız həyəcanlanmağa başladı.
– Sakit ol! Səni günahlandıran yoxdur. Sadəcə biz hər şeyi bilmək istəyirik. –
Ağayeva onun əlindən tutaraq sakitləşdirməyə çalışdı. – Bizə inan!
– Mənim heç nədən xəbərim yoxdur. Heç nə bilmirəm!
– Bilirəm. Sorğu bitdi. Gedə bilərsən.
– Baş üstə.
Qız ayağa qalxaraq cəld otaqdan çıxdı. Sevda da qovluqları götürərək onun
arxası ilə otağı tərk etdi. Otağın qarşısında Muradovla Şükürov onu gözləyirdi.
– Günay çox həyəcanlandı.
– Bəli, cənab mayor. Onu günahlandırdığımı zənn etdi.
– İş get-gedə qəlizləşir. Görək yumurtadan nə çıxacaq. – Şükürov ağzını
büzərək dedi.
– Deyəsən, əhatəni genişləndirmək lazım olacaq. Qızın universiteti ilə də
danışmaq lazımdır.
– Universitetlər hal-hazırda bağlıdır, cənab mayor. Virusa görə.
– Düzdür, Ağayeva. Bir şeylər fikirləşərik. İndi isə evə getmək lazımdır.
Xanımım məni gözləyir.
– Evə getmək üçün bəhanəniz var.

– Bəhanənin olması üçün evlən Şükürov. – Mayor Muradov əlini Şükürovun
qoluna vuraraq dedi. Şükürov isə sadəcə başını tərpətməklə qarşılıq verdi. – Sabah
görüşərik.
– Sağ olun. – İkisi də mayorun arxasıyca dedilər.
– Siz hara gedəcəksiniz? Gedəcəyiniz yerə qədər apara bilərəm.
– Yox, sağ olun. Özüm gedərəm. – Ağayeva nəzakətlə onun xahişini geri
çevirdi.
– Necə istəyirsiniz. – Şükürov da çox təkid etmədi. – O zaman sabah
görüşərik.
– Sağ olun. – Ağayeva dəhlizin sonuna, çöl qapıya doğru addımlamağa
başladı.
Şükürov isə bir qədər onun arxasıyca baxdıqdan sonra o da astaca qapının yolunu
tutdu.
***
Səhərin közərən işıqlarının altında avtomobil yenicə oyanmış şəhərin boş
yollarını keçərək təyin olunmuş yerə doğru şütüyürdü. Mayor Muradov dünəndən
harada görüşəcəklərini demiş, vaxtında orada olmaları üçün onları tənbehləmişdi.
Ona görə də Şükürov gecikməmək üçün qaza basdı. Vaxt gedirdi. Mayorun
xasiyyətini çox gözəl bildiyindən, gecikəcəyi üçün cəzalanacağını da çox gözəl
bilirdi. Muradov dəqiq insan idi.
Ağayeva danışılan yerə çoxdan çatmış, binanın qarşısında dayanaraq mayorla
baş leytenantı gözləyirdi. Gah sağa, gah da sola baxır, daxilində yaranmış qəribə
hissləri cilovlamağa çalışırdı. “Bu iş onun üçün idi mi?” – deyə dünəndən elə hey
fikirləşmiş, bir qərara gəlib çıxa bilməmişdi. İllərdir arzusunda olan peşənin sahibi
olmuşdu, ancaq bu ya onun istədiyi kimi olmamışdı, ya da istədiyindən artığı ilə
üzləşmişdi. Elə buna görə də qərarsız idi.
Muradov isə avtobusdan enərək Fəridənin yaşadığı binaya doğru yola
qoyulmuşdu. Hava biraz küləkli idi. Ağarmış saçlarını dağıdır, boğazından asılmış
tünd-qara kalstukunu sol çiyninə doğru sovururdu. Bugünlərdə əlli yaşı tamam
olacaqdı. Özündən çox sevdiyi işdə artıq iyirmi səkkiz ili adlamışdı. Bu neçə il ona
çox şeyi öyrətmişdi. Çox insan görmüş, çox üz tanımışdı. Üzündə yaranmış qırışlar
vəzifəsinin ağırlığından bəhs edirdi. Ancaq yenə də bezmir, hər gün eyni həyəcanla
yerindən dururdu. Gələcəkdə işini dürüst yerinə yetirən kimi tanıyırsan desələr,
bəlkə də elə ilk ağıla gələn adam o olacaqdı. Bu səbəbdən idi ki, qazancı ancaq
insanların hörməti olmuşdu. İnsana başqa nə lazımdır axı?!
Dedikləri vaxtda üçü də binanın qarşısında görüşdülər. Saat doqquz tamam
idi.
– Sabahınız xeyir, uşaqlar.
– Salam, cənab mayor. – İkisi də bir ağızdan dedilər.
– İlk əvvəl qonşularla danışaq. Onlar görək Fəridə haqqında nə deyəcəklər.
– Cənab mayor, Fəridənin müəllimlərindən biri ilə də əlaqə saxlamışıq.
Günortadan sonra şöbəyə gələcək.
– Lap yaxşı, Şükürov. O zaman işə başlayaq.

Üçü də binaya daxil oldular. Birinci mərtəbənin kiçik dəhlizində üç qapı vardı.
Muradov qapılardan birinin zəngini basaraq içəridə kiminsə olub-olmamasını
yoxladı. Bir dəqiqə keçməmişdi ki, qapı açıldı.
– Buyurun. – Bəstəboy, kilolu bir adam çıxaraq tərs-tərs gələnlərin üzünə
baxdı. Adamın əynindəki maykası, yuxudan təzə oyandığını göstərirdi.
– Salam. Biz polisdənik. Sizə bir neçə sualımız olacaq. – Muradov vəsiqəsini
göstərdi.
– Nə ilə bağlı?
– Qonşuluğunuzda yaşayan Fəridənin ölümü haqqında.
– Hə... Yaxşı... Keçin içəri.
Evə daxil olaraq ayaqqabılarını çıxardılar. Ev sahibi qonaq otağına aparıb
oturmaları üçün yer göstərdi. Elə bu anda yan otaqdan qadın səsi gəldi. “Sahib?” –
deyə çağırırdı. Deyəsən, qapını açanın həyat yoldaşı idi. Adamın yan otağa keçməsi
ilə geri qayıtması beş dəqiqəyə yaxın çəkdi. Geri gəldiyində artıq üstünə köynək
geyinmişdi.
– Üzr istəyirəm. Sizin gələcəyinizi bilmirdim. Yuxudan da elə indicə
durmuşdum.
– Problem deyil. Biz üzr istəyirik. Sizi narahat etdik. – Muradov üzrxahlıq
etdi. – Dediyim kimi, bura Fəridəyə görə gəlmişik. Bir neçə sualımız olacaq.
– Buyurun. Nə istəsəniz soruşa bilərsiniz.
Elə bu anda otağa ortayaşlı bir qadın daxil oldu. Qadının gözləri hələ
açılmamışdı. Üzündəki yastıq izi aydın göründüyündən bu biraz gülünc hal almışdı.
Ancaq əlində tutduğu sini qab hər şeyi unutdurmağa qadir idi. Hərkəslə
salamlaşdıqdan sonra çayları masanın üzərinə düzdü.
– Çox sağ olun. Sizi də səhər tezdən narahat etdik.
– Yox, bacı. O nə deməkdir. – Təbəssümlə Ağayeva baxdı. Sonra o da
yoldaşının yanına əyləşdi.
Muradov çaydan bir qurtum alaraq yenidən sözə başladı.
– Qonşunuz olan Fəridəni yaxından tanıyırdınız?
– Düzünü desəm xeyr. Tələbə idi. Ona görə də çox da münasibətimiz olmayıb.
Mən səhər gedib axşam gəlirdim. Onu həftəsonları görərdim. Onda da ya
salamlaşardıq ya da yox.
– Bəs siz? – Ağayeva qadına baxaraq dedi.
– Mən bəzən qapıda görüşəndə söhbət etməyə çalışardım. Amma nə yalan
deyim, o qədər də danışmağa həvəsli biri deyildi. Qonşu arvadlarla da bir yerə
yığılanda gəlib yanımızdan keçib gedərdi.
– Onunla qalan qızlar, necə?
– Bacı, bunlar tələbə qızlardır. Mənimlə nə danışacaqlar axı? Mən onların
bildiklərini bilmirəm, mənim də bildiklərimi onlar. Ancaq salam-sağ ol. Bu qədər.
– Fəridənin qaldığı evə kimlər gəlib gedərdi? – Şükürov qadından daha çox
şey öyrənəcəyini hiss etmişdi ki, ona baxaraq soruşdu.
– Elə çox adam gəlmirdi. Üç qız idilər. Ara-sıra valideynləri, o da gec-gec.
Birdə ki, bir oğlan gəlirdi. Əvvəl dedilər Fəridənin xalasıoğludur, sonra dedilər
Xədicənin xalasıoğludur. Gündə birinin xalasıoğlu olurdu o da. Nə bilim Vallah.
Babalı öz boyunlarına, amma məncə bu işdə bir fırıldaq var idi.

– Az, sakit dur. Ağzına gələni danışma! – Əri əsəbləşərək arvadın qolundan
yavaşca vurdu.
– Xeyr, cənab. Zəhmət olmasa, danışmağına icazə verin. – Rafael adamı
susdurmağa çalışdı. – Buyurun, xanım. Nə bilirsinizsə, danışın.
– Oğlanı burada çox görürdük. Fəridəni gətirib ötürür, sonra çıxıb gedirdi.
Sonra bir müddət gəlmədi. Fəridə də o vaxtlar biraz qəribə idi. Soyuq kimi. Birtəhər
yəni.
– Bu nə vaxt olmuşdu?
– Bacı, yalan demiş olmayıb, dekabrı ayının axırı idi. Sonra eşitdim ki, qızlar
arasında nəsə dava olub. Yanvar ayında da iki qız evdən çıxdı.
–Davanın olduğunu hardan bildiniz?
– Bacı burda nə baş versə, iki dəqiqəyə bütün binanın xəbəri olur. Səsləri
binanı başına almışdı.
– Hər şey haqqında iki dəqiqəyə xəbər tutan insanlar onun ölümündən niyə
xəbərdar olmadılar? – Şükürov sual dolu baxışlarını qadına zillədi.
– Nə bilim, qardaş. Allah belə məsləhət bilibmiş demək.
– Yaxşı. Bir daha deyirəm, sizi narahat etdiyimiz üçün üzr istəyirik. Ancaq
ola bilsin, yenə görüşdük. – Rafael ayağa qalxaraq dedi.
– Nə zaman istəsəniz biz hazır. – Adam da ayağa qalxdı.
Qonaq otağını bir-bir tərk edərək çıxış qapısının yanına gəldilər.
Ayaqqabılarını geyinib evdən çıxmağa hazırlaşırdılar ki, qadın yenidən dilləndi.
– Qardaş, bağışlayın. Sizdən bir söz soruşum. Biz yardım üçün müraciət
göndərmişik, ancaq hələ də cavab gəlməyib. Siz bilməz ki, niyə gəlməyib?
– Xeyr xanım. Bu bizim səlahiyyətlərimiz daxilində deyil. Ancaq narahat
olmayın. Müraciəti düzgün etmisinizsə, mütləq cavab gələcək. İndi isə hələlik.
– Xoş getdiz. – Adam qapını bağladı.
Şükürov ikinci qapıya yaxınlaşıb zəngi basdı. Bir neçə dəqiqə gözlədikdən
sonra əvvəlkii qapı yenidən açıldı.
– Buyurun, rəis. Nəsə yaddan çıxıb?
– Xeyr. Mən bu qapının zəngini basmışdım. Sən niyə çıxdın? – Mayor
Muradov şübhəli baxışlarla adama baxdı.
– Rəis, o evdə bizimdir. Daha doğrusu, rəhmətlik atamın idi. O öldükdən sonra
evləri birləşdirmək qərarına gəldim. Ancaq imkan olmadı. Ona görə də heç olmasa,
zəngləri birləşdirib dedim. Kimsə onu axtarsa, bilək deyə.
– Fəridənin qaldığı ev bəs? O da sizindir?
– Bəli rəis. Atamdan qalmadır hamısı.
– Lap yaxşı. Fəridənin ev sahibini axtarmağa ehtiyac qalmadı o zaman. Nəsə
lazım olsa, gələcəyimiz adam sənsən deməli.
– Nə zaman istəsəniz, rəis.
– Yaxşı, gir içəri. Biz gedirik.
Adam yenidən qapını bağladı. Rafael isə işarə ilə binanı tərk etmələrini dedi.
– Sizcə, qadın Ayazı deyirdi?
– Hə, Ağayeva. – Muradov köks ötürdü. – Ayaz ilə Xədicəni yenidən
dindirməli olacağıq. – Şükürov zəng elə de ki, Xədicəni şöbəyə gətirsinlər.
– Oldu, cənab mayor. – Şükürov telefonunu çıxarıb onlardan biraz uzaqlaşdı.

Rafaellə Sevda isə Şükürovun avtomobilinə doğru getməyə başladılar. Onlar
avtomobilin yanına çatdıqları zaman mayor Muradov onlardan bir qədər aralıda iki
uşağın bir qocanı ələ salaraq güldüklərini gördü. Uşaqlardan biri “Dəli, oyna”, –
deyir, qoca isə onun bu sözünə eşidən kimi oynayırdı. Uşaqlar gülməyə başlayanda
isə əlindəki çubuqla onları qovalayıb söyüş söyürdü. Rafael uşaqlardan birini yanına
çağırdı. Uşaq onun yanına çatıb iri gözlərini açaraq dedi:
– Nədir, əmi?
– O adamı niyə ələ salırsınız? Ayıb deyil. Yaşlı adamdır.
– Məhəllənin dəlisidi. Biz oyun oynayırıq. – Uşaq onun sözlərini başa
düşməmişdi.
– Get onu gətir bura.
– Yaxşı.
Uşaq qocanın yanına qaçaraq qolundan tutub gətirməyə çalışdı. Ancaq nə
qədər elədisə də, qoca yerindən tərpənmədi. Sonda Muradov Ağayevla birgə onun
yanına getməyə məcbur oldu. Qocaya çatıb salam verdilər. Qoca qorxa-qorxa onlara
baxdıqdan sonra salamı alaraq qaçmaq istədi.
– Dayan. Qorxma! Sənə heç nə etməyəcəyik. – Muradov onun qolundan
ehmalca tutdu.
Qocanın üst-başı toz içində idi. Üzü qırxılmış, saçları kəsildiyindən,
baxımının yaxşı olduğu aydın görünürdü.
– Mən heç nə bilmirəm! Mən heç nə bilmirəm!
– Biz səndən heç nə soruşmadıq. Sən kimisə görmüsən? – Ağayeva
təəccübləndi.
– Hər gün birini görürəm.
– Kimi?
– Gündə biri keçir burdan. Mən hardan bilim. – Qoca əsəbi halda dedi.
– Bəs demədin, hər gün birini görürəm? – Şükürov telefon danışığını bitirib
telefonu cibinə qoydu.
– Görürəm dedim, tanıyıram demədim ki. – Əlindəki çubuğu havaya qaldırdı.
– Düz deyirsən. Biz səhv etdik. – Rafael geriyə çevrilib avtomobilə doğru
addımladı. – Artıq başımızı itirmişik. Kimdən kömək istəyirik. Gedək uşaqlar
vaxtımız azdır.
Avtomobil sürətlə binanın qarşısından uzaqlaşaraq yola qoyuldu.
***
– Fəridəyə hansı dərsi verirdiniz? – Muradov sakitcə müəllimədən soruşdu.
– Şərq fəlsəfəsi dərsini.
– Dərslərində necə idi?
– Pis deyildi. Çalışqan qız idi.
– Onunla heç fərdi söhbət etmisiniz?
– Bir dəfə. Dərslərini münasibəti zəifləmişdi. Ona görə.
– Bu nə vaxt olub?
– Fevralın sonlarında. Tətildən gəldikdən sonra.
– Səbəbini sizə demişdi?

– Xeyr. Hər şeyin yolunda olduğunu dedi. Mən də çox uzatmadım. Özünüz də
bilərsiniz, bu yaşlar biraz təhlükəli dövlərdir. Uşaqlar hər şeyi fikirləşə bilərlər. –
Qadın bir qədər susduqdan sonra danışmağa davam etdi. – Əslində, dekabr ayında
bir hadisə baş verdi. Ondan sonra Fəridə dəyişdi, məncə.
– Hansı hadisə?
– Onun istədiyi biri vardı. Elə tələbə yoldaşı, Ayazı deyirəm. Onun üstündə
fakültədən bir qızla dava etmişdi. Deyəsən, qızla eyni evdə qalırdılar. Ancaq həmin
qız Fəridə kimi deyildi. Daha müasir idi. Özünüz başa düşərsiniz. Həmin qızın adı
Xədicə olmalıydı. Biraz səs-küylü olmuşdu aralarında dava. Hətta rektora kimi
qalxmışdı məsələ. Ancaq sonra yoluna qoya bilmişdik.
– Siz kimdən şübhələnirsiniz?
– Heç kimdən. Mən yalnız gördüklərimi, bildiklərimi dedim. Bəlkə
köməyinizə çatar deyə.
– Başa düşdüm. Bəs Fəridənin istədiyi oğlan necə biri idi?
– Ayaz yaxşı uşaq idi. Hərkəslə arası da yaxşı olub həmişə.
– Lap yaxşı. – Sözünü bitirib ayağa qalxdı. – Gəldiyinizə görə təşəkkür
edirəm.
– Çox sağ olun.
Mayor Muradov otaqdan çıxaraq yan otağa keçdi.
– Müəllimənin dedikləri ilə Fəridənin qonşusunun dediyi üst-üstə düşür.
– Düzdür, Şükürov. Ancaq bu sübut deyil. Adi münaqişə də ola bilər.
– İndi nə edəcəyik, cənab mayor? – Ağayeva sual verdi.
– Xəstəxanaya gedəcəyik. Tibbi-ekspertizanın qərarını öyrənmək üçün. Həm
də mərhumun cəsədinə özümüzdə yaxından baxmalıyıq.
Otaqdan çıxaraq dəhlizə addımlamağa başladılar.
***
– Zəhmət olmasa, mənimlə gəlin. – Tibb bacısı onlara səsləndi.
Üçü də onun arxası ilə xəstəxanın morq şöbəsinə endilər.
– Cəsədin yoxlanışı artıq bitmişdir. – tibb bacısı qapını açaraq dedi. –
Mənimlə gəlin. – İkinci masaya yaxınlaşaraq cəsədin üzərindən örtüyü qaldırdı.
– Çox sağ olun. Gerisini biz həll edərik. – Muradov tibb bacısına təşəkkürünü
bildirdi.
– Mən qapının arxasında sizi gözləyəcəm, – deyə tibb bacısı qapıya doğru
getdi.
Tibb bacısı getdikdən sonra bir qədər sükut yarandı. Ağayeva üzünü
turşudaraq Fəridənin ölü bədəninə baxdı. Şükürov onun ətrafında dövr edərək sübut
axtarmağa çalışırdı. Muradov isə tibbi ekspertizanın verdiyi qovluğu açaraq oxuyur,
ara-sıra Fəridənin cəsədinə baxırdı.
– Burada yazılana görə Fəridənin sol qolunda və sol ayağında zərbə yerləri
var. Bu da elə ciddi yaralar deyil. Ancaq təcavüz və ya işgəncə edilməyib. Bircə baş
nahiyəsindən zərbə alıb. Buna görə də beyin qanaması keçirərək ölüb.
– Sizcə kimsə onu vurub? – Ağayeva araya girərək dedi.

– İtələyərək də yıxa bilərlər. Ya da bəlkə özü yıxılıb başını yerə vurub. Bu ola
bilməzmi? – Şükürov da söhbətə qoşuldu.
– Hər birinizin fikri maraqlıdır. Başının arxasından alıb zərbəni.
– Mən onun otağına baxarkən pəncərənin önündəki stulun ayağı sınmışdı. Ola
bilsin, ona ilişib yerə yıxılıb.
– Bəlkə də arxadan kimsə başından vurub. O da yerə yıxılarkən stula ilişib. –
Şükürov Ağayevaya dedi.
– Bəs qolu? Qolu harda yara alıb? – Muradov bir qədər cəsədə baxdıqdan
sonra yadına Fəridənin qaldığı binanın qarşısında gördüyü qoca düşdü. Onun əlində
tutduğu çubuq anidən gözünün önündən gəlib keçdi və dərhal üzünü Şükürova
çevirdi. – Zəng elə denən ki, Fəridənin məhəlləsində qalan yaşlı adamı şöbəyə
gətirsinlər. Ağlını itirsə də, məncə o nəsə bilir.
– Oldu, cənab mayor.
– Nəsə tapdınız?
– Hələki, xeyr,qızım. Ancaq mütləq bu işin sonuna gedib çıxacağıq. –
Fəridənin üstünü örtdü. – Burada işimiz bitdi. Gedə bilərik.
***
Polkovnik iclas otağında kresloya söykənərək tavanın çartlamış yerlərinə
baxırdı. Ara-sıra pəncərəyə tərəf çevrilir, çölə, səmaya tərəf boylanırdı. Bugünlərdə
onun işi də artmışdı. Virusa görə bütün şöbə səfərbər edilmişdi. Bu onu həqiqətən
narahat edirdi. Hərkəslə tək-tək danışmalı, bütün olub-bitənlərə nəzarət etməli idi.
Yaşı əllini çoxdan adlamışdı. Buna baxmayaraq, saçları yenicə ağarmağa
başlamışdı. Dostları buna görə onu arsız da adlandırmışdılar. Ancaq hərkəs onun
işində necə olduğunu çox gözəl bilirdi. Çalışdığı əməkdaşların demək olar ki, hamısı
seçilmiş şəxslər idi. Ölkə də ən hörmətli idarə onlarınki idi. Polkovnik pensiya
yaşına çatsa da, işindən qopa bilmirdi. Amma sona çatdığını özü də görürdü. Buna
görə kədərlənməsə də, arabir heyfslənirdi. Bilirdi ki, ondan sonra gələn onun kimi
düzgün işləməyəcəkdi. İllərdir qurub düzəltdiyi sistem bir anda yerlə yeksan ola
bilərdi. Bu isə onu çox narahat edirdi.
Polkovnik fikirdən ayrılıb ayağa yenicə qalxmışdı ki, Muradov Şükürov və
Ağayevayla biryerdə iclas otağına daxil oldular. Elə otağa daxil olan kimi də
Muradov Polkovnikə sataşmağa başladı.
– Deyəsən, yatmışdın. Səni narahat etdik.
– İmkan vermirsən də istirahətimizi edək. – Polkovnikdə onun zarafatına
qarşılıq verdi.
– Yaxşı, pis olma. Biraz tez qurtararıq işimizi. Sən də rahat-rahat yatıb
dincələrsən.
– Onda tez başlayın, vaxt getməsin.
Polkovnikin bu sözünə otaqdakı hərkəs gülməyə başladı. Sonra Ağayeva
lövhənin önünə keçərək Fəridənin şəklini yenidən lövhənin ortasına sancdı.
– Qızım, başlamadan öncə sizə deyim ki, – Ayağa qalxaraq, masanın üzərinə
qoyulmuş bağlamanı göstərdi. – Burda Fəridəyə aid əşyalar var. Fəridə evində ölü

tapıldıqdan sonra götürülmüşdür. Üzərində əl izi olub-olmaması üçün ekpertizaya
göndərmişdim. Bayaq gətiriblər. Əvvəlcə ona bax istərsən.
– Oldu, cənab polkovnik. – Ağayeva bağlamanı açaraq içindəkiləri çıxardı.
Bağlamanın içində cürbəcür kitablar, dəftərlər vardı. İçlərində seçilən çəhrayı
rəngli dəftər idi.
– Deyəsən, bu Fəridənin gündəliyidir. Digərləri isə romanlar, fəlsəfi
kitablardır. – Ağayeva onları digərlərinə də göstərdi.
– Ağayeva, sən bunların hamsını götür. Əsas da gündəliyi. Mütləq onun içində
bizim işimizə yarayacaq nəsə olacaq.
– Oldu, cənab mayor.
– İndi isə başlaya bilərsən. – Polkovnik dedi.
– Bildiyimiz kimi, Fəridə üç gün öncə evində ölü tapılıb. Fəridəni tapan ev
yoldaşı Günay olub. – Günayın şəklini lövhənin yuxarı hissəsinə sancdı. – Qonşusu
və ev sahibi olan ailə ilə görüşümüzdə ev sahibinin həyat yoldaşı bizə Fəridəni çox
zaman evə bir oğlanın ötürdüyünü dedi. Ancaq bu oğlan gah Fəridənin, gah da
Xədicənin xalasıoğlu imiş və onların təxmininə görə evdə çıxan dava da o oğlana
görə olub. Fəridənin müəlliminin dediyinə görə Fəridə Xədicə ilə bir oğlana görə
universitetdə dava edibmiş. Bu dava rektora qədər gedib çıxıbmış. Bu oğlanda, –
Şəkili götürərək Fəridənin rəsminin yuxarısına sancdı. – Ayaz imiş. Ən son da,
cənab mayor Fəridənin nəşinə baxdıqdan sonra onun qaldığı binanın qarşısında
gördüyü əqli qüsurlu qocanı şöbəyə gətirilməsini dedi. – Fəridə danışılmalı nə varsa,
danışmışdı.
– Afərin, qızım. İşini uğurla davam etdirirsən. – Polkovnikin qürurlandığı hiss
olunurdu. – O zaman bizim əlimizdə birdən çox şübhəli var deməkdir.
– Bəli, cənab polkovnik. Xədicə, Ayaz, əqli qüsurlu qoca və ya da intihar. –
Ağayeva dedi.
– Sizcə bunlardan hansıdır? – Şükürov hərkəsə baxaraq sual verdi.
– Püşk ataq. Hansı olsa odur.
– Muradov, indiyə kimi belə işləmisənsə, heyf, özü də çox heyf.
– Əsas odur, həmişə düz olub. – Rafael polkovnikin sözünə əlavə etdi.
– Bəlkə də yeganə insansan ki, həm qumarda, həm də eşqdə qazanıbsan.
– Bəli, cənab polkovnik. Bu möhtəşəm bir şeydir. Ancaq paxıllıq etməyin. Bir
gün şans sizin üzünüzə də gülər.
– Mənim üzümə gülsə-gülsə bundan sonra Əzrail gülər. Onu da heç o qədər
inanmıram.
Polkovnikin bu sözü də hərkəsi güldürmüşdü. Onlar işi unudaraq bir qədər
əylənmiş, rahatlamışdılar. Ağayeva da getdikcə onlara öyrəşirdi. Artıq içində baş
qaldıran narahatlıq demək olar ki, yox olmuşdu.
(P.S. Hekayəmi bura qədər oxudunuz üçün minnətdaram. Ancaq sizə bir sualım
olacaq. Əgər bu sualınıza cavabınız varsa, cavabınızı və səbəbini rəsmi instagram
hesabım olan @amidselimoglu-ya yazsanız, məni sevindirmiş olarsanız.
Sual: Siz olsanız, Leytenant Ağayevanın dediyi dörd seçimdən hansını seçərdiniz və
niyə? )

***
– Mən hər şeyi danışdım axı sizə.
– Hər şeyi danışdın, düzdür. Ancaq sənin istədiyin kimi. Bu mənə lazım deyil.
– Muradov səsinin tonunu qaldırdı.
– Məndən nəyi danışmağımızı istəyirsiniz?
– Xədicə, Fəridə ilə sənin aranda yaranmış münaqişədən xəbərimiz var və
bunun Ayaza görə olduğunu da bilirik. Bizə hər şeyi danış!
– Bunların hamısı başqalarının uydurmasıdır. Elə Fəridənində. Ayazla biz
fakültədən bir-birimizi tanıyırdıq. Ara-sıra söhbətimiz olsa da, ancaq sizin
fikirləşdiyiniz bir şey olmayıb.
– Fəridəylə davanız. Qonşuların dediyinə görə, bütün binaya səsiniz çatıb. Elə
universitetdə də.
– Fəridə hər şeyi yanlış anladığından belə olub. Buna görə. Mən onu nə qədər
başa salmaq istəsəm də, o başa düşmədi. Ayazla da ayrıldı. Biz sadəcə dost kimi...
elə-belə bir neçə dəfə telefonda danışmışdıq. Bundan Fəridənin xəbəri olanda dəliyə
dönmüşdü. Əvvəlcə universitetdə üstümə düşdü, sonra da evdə.
– Bütün bu
olanları
niyə
əvvəldən
danışmadın?
–
Qorxdum! – Qızın
səsi
titrəyirdi.
Gözləri
dolduğundan
güclə danışırdı. –
Elə bildim bunu
eşitsəz
məni
günahkar
biləcəksiniz.
– Danışmadığın üçün də günahkar hesab edilə bilərsən. Düzdürmü?
– Mənim heç bir günahım yoxdur. Mən axı kiməsə nəsə edəcək biri deyiləm.
– Ağlamağa başladı.
– Yaxşı. Ağlama. Sənə inanıram. – Muradov onu sakitləşdirmək istədi. – İndi
evə gedə bilərsən. Sorğu bitdi.
Xədicə ağlaya-ağlaya otağı tərk etdi. Muradov isə dərindən nəfəs alır, işin
sonunu düşünürdü. Bir neçə dəqiqə eləcə oturduğu yerdə tavanı izləyərək keçirdi.
Sonda yerindən qalxaraq o da otaqdan çıxdı. Qapının ağzında polkovnik Şükürov və
Ağayeva ilə onu gözləyirdi.
– Qızın valideynləri bayaqdan baş-beynimi aparıb. Hədə-qorxu gəlirlər.
– Qorxursan? – Muradov onunla zarafatlaşdı.
– Özü də çox. – O da gülərək qarşılıq verdi. – Bugün sabah pensiyaya
çıxacam. Sənin nə vecinə!
– Yaxşı. Heç nə olmaz. Uzağı bircə töhmət. O da sənin üçün heç nədi. Birinci
dəfə deyilki.

– Çox rahatladım. – Gülümsədi. – Bu işi biraz cəld qurtarmaq lazımdır.
Uzandıqca canım sıxılır.
– Yaxşı, qoca. Çalışarıq.
– Cənab mayor, Ayazı gətirirlər, – deyə Ağayeva araya girdi.
Polis nəfərləri Ayazı gətirib sorğu otağına saldılar. Ayaz isə sual dolu baxışlarını
onlara zilləmiş, sanki imdad diləyirdi.
– Get, Muradov... və bu işi bitir. – Polkovnik əlini onun çiyninə vurdu.
Muradov sorğu otağına girərək Ayazın qarşısında əyləşdi.
– Ayaz, səncə bizə danışmadığın nəsə qalıb?
– Bilmirəm. – Gözlərini Muradovdan qaçırdı.
– Səndən öncə Xədicə ilə danışdım. Hər şeyi danışdı.
– Nəyi?
– Səninlə sevgili olduğunu, sənin Fəridəni onunla aldatdığını və Fəridənin
bundan xəbər tutduqdan sonra dəliyə dönməsini və sonda Fəridəni öldürməyiniz. –
Muradov qəsdən yalan danışırdı.
– Xədicə hər şeyi yalan danışır. Mən belə şey etməmişəm. – Ayaz ayağa
qalxdı. Gözləri hədəqəsindən çıxacaq kimi idi.
– Otur aşağı! – Muradov yerindən tərpənmədən onun üstünə qışqırdı.
– Mən heç nə etməmişəm! – Oğlan özünü saxlaya bilməyib ağlamağa başladı.
– O zaman hər şeyi olduğu kimi danış. Danış ki, sənə inanım. Səni müdafiə edə
bilim. Sussan, gizlətsən, danışmaq istəməsən sənin işin çox çətin olacaq, bala. İcazə
ver sənə kömək edim. Bax! Çöldə neçə insan var ki, sənin günahkar olmağını, bu
işin də tez üstünün örtülməsini istəyir. Kimin vecinə sən həbsə girəcəysən, ya azad
olacaqsan. Əsas odur, iş getsin! – Muradov hərarəti daha da artırırdı. Ondan alacağı
tək bir söz belə işin sonunu gətirə bilərdi.
– Mən heç nə etməmişəm. – Göz yaşlarını silərək dedi. – Fəridə ilə mən birbirimizi həqiqətən sevirdik. Ancaq sonra nə oldusa, anidən hər şey deyişdi. Xədicə
iki ya üç dəfə mənə yazmışdı. Onda da normal, dost kimi. Bundan Fəridə xəbər
tutmuşdu. Elə nə oldusa, ondan sonra oldu. Fəridə mənimlə danışmaq istəmədi. Bir
neçə dəfə mübahisəmiz düşmüşdü. Sonra da ayrılmaq istədi. Mən nə qədər istəsəm
də barışmadı. Elə həmin gecə də o ümidlə onun evinə getmişdim. Bəlkə danışıb hər
şeyi yoluna qoya bilərik deyə. Qəribə-qəribə danışmağa başladı. Guya onu
izləyirmişəm. Heç nə başa düşməmişdim. Ancaq Xədicə ilə aramızda heç nə
olmayıb. Bunu araşdıra bilərsiniz. Siz polissiniz axı.
Ayazın dedikləri düz idi. Araşdırma aparılmış, yazışmalar, səs qeydləri
dinlənilmişdi. O yalan demirdi.
– Hər şeyi danışdığın üçün çox sağ ol. Bunu əvvəldən etmək lazım idi. Yenə
də sənin üçün bir şans oldu.
– Mənə nə olacaq?
– Səbrli ol! Hər şey yoluna düşəcək. – Ayazın psixoloji gərginliyini azaltmağa
çalışdı. – Sənə xəbər veriləcək.
– Yaxşı!
Muradov otağı tərk etmək üçün ayağa qalxdı.
– Nə oldu?
– Hər şeyi danışdı, cənab Polkovnik. Bildiyimiz kimi. O, yalan danışmır.

– Məhəllədə gördüyümüz qoca... onu gətiriblər. – Şükürov dedi.
– Bugün yox. Sabaha qalsın. Amma mənə Fəridənin digər ev yoldaşı lazımdır,
bir də... – Muradov gözlərini qıyaraq düşüncəyə daldı. – Fəridənin atasını. Sabah
mütləq onlar dindirilməlidir.
– Qocanı neyniyək? Burada qalsın?
– İstəyirsən evə apar. Mənim üçün fərqi yoxdur. – Şükürovun heç nə
anlamadığını görən Muradov əlini onun qoluna vuraraq əlavə etdi. – Evinə
aparsınlar. Sabah gətirərlər.
– Oldu, cənab mayor.
– Ağayeva, sən isə bugün gündəliyi oxumağa başla. Nə qədər çox məlumat
tapsaq, bizim xeyrimizədir. Yoxsa, qoca bizə aman verməyəcək, – deyə onlardan bir
qədər uzaqda Xədicə və Ayazın valideynləri ilə danışan Polkovniki işarə etdi. –
Ondan yaxşı məktəb direktoru olardı. Hamını yola verir. – Dodaqaltı gülərək
polkovnikə baxdı. Şükürovla Ağayeva da ona qoşuldu. – Yaxşı. Şükürov bugün sən
növbətçisən?
– Bəli, cənab mayor.
– Gecə uzun, ömür qısa. Axşam yazışmağa başlasan, telefonun o biri
başındakı yatmasa əgər, səhəri daha tez görərsən. Hə? – Şükürova ilişdi.
– Olsa, hə. – Şükürov zarafatla təəssüfünü bildirdi.
– Hmm... onda çox uzun gecə səni gözləyir. Ağayeva, gəl biz gedək. Bu isə
hələ burada çox qalacaq. – Əli ilə çöl qapını göstərdi.
– Gedək, cənab mayor.
– Çox sağ olun. – Şükürov onların arxasıyca deyindi.
Rafaellə Sevda şöbənin giriş qapısından çölə çıxaraq pilləkənlə aşağı
düşdülər. Avtobus dayanacağı yaxınlıqda idi. İkisi də asta addımlarla söhbət edəedə dayanacağa gedirdilər.
– Narahatçılığın davam edir?
– Necə? Siz bunu hardan bilirsiniz, cənab mayor?
– Bunu təsəvvür etmək çətin deyil, qızım. Hamıda baş verir. Polkovnikdə də
bu belə olub, məndə də. Elə Şükürovda da. – Şükürov sözünü xüsusi vurğu ilə dedi.
– Əvvəl narahat idim. Ancaq indi demək olar ki, narahat deyiləm.
– Öyrəşəcəksən. Bu iş çətin işdir. Hərkəs üçün adi görsənə bilər, lakin bu belə
deyil. Əsas odur, işində düzgün olasan. İnsana bu dünyada qalan hörmətdir. Bunu
heç vaxt unutma!
– Polkovnik demişdi ki, sizinlə iyirmi ildən artıqdır ki, bir yerdə işləyir. –
Ağayeva söhbətin istiqamətini dəyişdi.
– Qoca yaxşı insandır. Yaxşı dostdur. Düzdür! Neçə illərdir bir yerdə işləyirik.
Bundan əlavə, ailələrimiz də yaxındır.
– Elə burada işləmisiniz bir yerdə?
– Xeyr, qızım. İlk xidmətə başladığım il o, başqa rayonda xidmət edirdi. Mən
onun işlədiyi yerə təyin olunmuşdum. Bir neçə il bir yerdə işlədikdən sonra
yollarımız ayrıldı. Buna baxmayaraq, əlaqəmiz qalırdı. Dost idik. Sonra yenidən
yollarımız kəsişdi. Demək olar ki, ondan sonra da bir yerdə xidmət etdik. Heç
ayrılmadıq.
– Nizam-intizamı sevən biridir.

– Bəli, qızım. Burada xidmət edən bir çox şəxs onun istəyi ilə buradadır.
Sistem qurmağı çox gözəl bacarır. Ən böyük uğurlarından biri də elə Şükürovdur.
– O da çoxdan burada işləyir?
– Bir ildən çox olmaz. Şükürov kimsəsizdir, qızım. Yetimxanada böyüyüb.
Onun yetişməsində Polkovnikin böyük əziyyəti olub desəm yalan olmaz. Oğlundan
artıqdır ona.
Rafaellə Sevda söhbət edə-edə avtobus dayanacağına çoxdan çatmışdılar.
Rafael Sevdanı avtobusla ötürdükdən sonra özü də avtobusa minərək oradan
uzaqlaşdı.
***
“15.09.2018
Bugün ilk dəfə idi ki, universitetə getdim. Elə də maraqlı deyildi. Tanımadığım
adamlar, müəllimlər. Sinif yoldaşlarım üçün darıxdım. Biraz mənə çətin idi. Elə
hamıya. Hər dəqiqə biri gəlirdi. Sinif rəhbərini axtarmışam neçə saat. Sən demə heç
sinif rəhbəri olmurmuşki. Hahahaha.....”
Sevda Fəridənin gündəliyini oxumağa başlamışdı. Öz otağına çəkilmiş, yeni
kitab almağın sevinci ilə onun gündəliyini vərəqləmişdi. Fəridə üçün kədərlənsə də,
bu onun üçün maraqlı idi. Tez-tez, ancaq diqqətlə gündəliyin içindəkiləri oxumağa
çalışır, gərəkli məlumatları tapmağa səy göstərirdi.
“27.12.2018
Hava çox soyuqdur. Dərsə heç getmək istəmirəm. Yorğanın altından çıxmamaq üçün
nə istəsələr verərdim. Dünən yeni kitab aldım. Dinlər haqqındadır. Biraz oxudum.
Pis deyil. Maraqlıdır...“
Hər vərəqi oxuduqda Sevda Fəridə haqqında yeni bir şeylər öyrənirdi. Sankı
onunla çoxdan tanış imiş.
“09.01.2019
Bugün evdəkilərlə danışdım. Çox sağ olsunlar, heç yadlarına da düşmürəm. Başları
qardaşıma qarışıb. Atam xaric. Bircə o mənimlə maraqlanır. Bilmirəm necə olacaq
bu işlərin sonu...”
Şübhələrində yanılmadığını anlamışdı. Leytenant Ağayeva yavaş-yavaş işini
qavrayırdı.
“14.03.2019
Bugün bir oğlanla üzbəüz gəldim. Onu heç görməmişdim unidə. Biraz qəribə tipi
var. Arıq, uzun oğlan idi.Saçları qıvrım. Mənə baxırdı. Mən də otlamağa gedən
qoyun kimi başımı aşağı salıb keçdim yanından. Görəsən, niyə baxırdı?...”
Fəridə içinə qapanıq biri olsa da, bütün ürəyini bu gündəliyə açıb tökmüşdü.
Sevda özünü ona yaxın hiss etmişdi. Bəlkə də özü də elə biri idi.
“07.05.2019

Onunla ikinci dəfə görüşdüm. Ancaq çox pis bir şey oldu. Təzə köynək almışdı. Ona
köynəyinin nə qəşəng olduğunu deyəndə o da təzə almışam dedi. Məndə çaşıb
obaaaaaa dedim. Çox utanmışdım. İldə bir dəfə oğlanla görüşürsən, onda da qatıqqatıq danışırsan.eeeh...”
Sevda gündəliyin bu yerini oxuyanda gülməkdən özünü güclə saxladı.
Həyatda olsaydı, onunla həqiqətən tanışmağı çox istərdi.
“28.06.2019
İmtahanlar qurtardıııııııııııııııııııı. Hamsından keçdim. Yessss. Ancaq rayona getmək
istəmirəm. Onda onu görməyəcəm(((İşə düzələcəm. Bəhanəm hazırdı. Çox
ağıllıyam...”
Gündəlik vərəqləndikdə daha həyəcanlı, daha maraqlı hal alırdı. Üniversitetin
başlanğıcında soyuq, sakit qız yavaş-yavaş əyləncəli birinə çevrilirdi. Bunun tək
səbəbi Ayaz idi. Onun sevgisi...
“ 16.08.2019
İşlər pis deyil. Təkcə şanapipiyə oxşayan kassir olmasa. Qız bütün əsəbimi korlayır.
Elə bil müdirimdi. İşdən qovulmağa görə qorxmasam saçını yolardım onun.
Ehh((Ayaza deyəcəm sabahdan gəlməsin məni götürməyə. Uşağa elə baxır ki, elə bil
bu dünyaya gətirib...”
Qısqanclıq... Bütün bəlaların başında gəlmirmi? İnsanların uçuruma
sürükləyən, bir çox ayrılıqların səbəbkarı o deyilmi?
Sevda gündəliyi bitirmək istəsə də, yorğun olduğundan artıq gözləri qapanır,
oxuduqlarını da başa düşə bilmirdi. Ona görə də onu bir kənara qoyaraq yerinə
uzandı. Sabah erkən qaxmalı idi.
***
Səhərin közərən işıqlarında Şükürov artıq özünü şöbəyə yetirmişdi. Qapının
önündə avtomobilindən enmiş, içəriyə girmək üçün üzərini səliqəyə salırdı.
Avtomobilin qapını örtüb şöbənin həyət qapısına doğru getməyə başlamışdı ki,
leytenant Ağayevanın avtobusdan enərək ona tərəf gəldiyini gördü.
– Salam. Sabahın xeyir, – deyə ona yaxınlaşdı.
– Sabahınız xeyir, cənab baş leytenant.
İkisi bir yerdə qapıdan içəri daxil oldular. Bir neçə addım getmişdilər ki,
Şükürov soruşdu:
– Gündəliyi oxuya bildiniz?
– Hamısını oxuya bilmədim. Nə yalan deyim, yorğunluq imkan vermədi.
Bugün bitirərəm.
– Başa düşürəm. İşin sonuna az qalıb məncə. Rafael əmiyə inanıram. –
Arxayınlıqla dedi.
– Hmm. Cənab mayorla deyəsən, aranız yaxşıdır.
– Hə... Mənim bu yerə gəlməyimdə onunla cənab polkovnikin əməyi çox olub.
Mən yetimxanada olarkən başlayıb tanışlığımız. Onlara çox şey borcluyam.
– Lap yaxşı.

– Siz də mənə adımla müraciət edə bilərsiniz. Eləcə Sabir deyə bilərsiniz. –
Həyəcanla əlavə etdi.
– Çox sağ olun. Ancaq siz məndən vəzifəcə böyüksünüz. Bu uyğun olmaz.
– Necə istəyirsiniz. – Şükürov bundan artıq bir kəlmə belə demədi. Deyə
bilmədi.
***
– Qızınızla münasibətiniz necə idi? – Sevda oxuduqlarını Rafaelə
danışdığından bir çox şeydən onun xəbəri vardı.
– Yaxşı idi. Tez-tez onunla əlaqə saxlayardım.
– Bəs yoldaşınızın?
– O da həmçinin.
– Həsən bəy, qızınızın gündəliyi ancaq belə demir. Düzdür, sizlə arası yaxşı
olub, amma anası ilə tam tərsi.
– O, biraz oğlunu ondan çox istəyirdi. Ancaq onu da çox istəyirdi. – Adam
başını aşağı əymiş, sözlərini qırıq-qırıq ağzından çıxarırdı.
– Sizcə qızınız bu həddə çatmasında ailəsinin günahı varmı ? – Muradov
istəməsə də bu sualı verdi.
– Mən onu çox istəyirdim. – Adam hönkür-hönkür ağlamağa başladı. – O
mənim yeganə qızım idi. Mən atayam. Əlimdən ancaq bu gəlirdi. Neyləyim axı?
– Su için, zəhmət olmasa. Səbrli olun.
– Onun özünü öldürməsinə inanmıram. Onu kimsə də öldürməz. Burda qəribə
nəsə var. Yalvarıram, bu işin axırına kimi gedin.
– Sizə söz verirəm. Bu işin yaxasını buraxmayacam.
Muradov son sözünü deyib otaqdan çıxmaq üçün ayağa qalxdı. Həsəm bəyin
isə taqəti olmadığından eləcə oturduğu yerdə donub qalmışdı. Gözlərini yerə dikərək
fikrə dalmışdı.
Otağın qarşısında yenə Muradovu iş yoldaşıları gözləyirdi.
– Danışa bildiniz?
– Hə, Şükürov. Ailə içi münasibətlər biraz soyuq olub. Fəridənin yazdığı kimi.
– İndi sırada kimdir? – Ağayeva sual verdi.
– Məhəllədəki adam. Ondan nəsə öyrənmək olar.
Bu arada Fəridənin atasını polis nəfərləri otaqdan çıxarmışdılar. Adam
Muradovu görüb başıyla minnətdarlığını bildirib dəhlizlə çölə doğru getdi.
– Yazıq adam. Qızının ölümü onun belini büküb.
– Həm qızı, həm öz ailəsi, hərkəsin qınağı, dedi-qodular. Hamısı... – Muradov
Ağayevanın sözünə əlavə etdi.
Rafael sözünü bitirməmişdi ki, polis nəfərlərinin məhəllədəki adamı
gətirdiyini gördü.
– Həh... Gəldi bizimkisi. İndi gəl bunla əlləş.
– İşiniz avand olsun, cənab mayor.
– Gəl, sənə olsun, Şükürov!
– Çox sağ olun.
– Yaxşı! Çənəniz birazda düşməmiş mən gedim. – Gülməsəyərək sorğu
otağına girdi.

Muradov sorğu otağının qapısını açıb içəri girmişdi ki, adamın əllərini arxada
birləşdirib tavana baxdığını gördü. Bir neçə saniyə onu izlədikdən sonra anidən dedi:
– Neynirsən?
– Rəngi niyə tündləşib?
– Nəyin?
– Tavanın. Soba yandırırsız?
– Sən canı nə danışırsan? Otur aşağı. Səndən bir-iki şey soruşacam. – Stula
oturub onun da oturmasını istədi.
– Nə sual verəcəksən? Triqonometriyadısa, kömək eliyərəm. – Gözlərini
oynadır, gülə-gülə çənəsini qabağa edərək əcaib hal alırdı.
– Yox! Çox sağ ol. Başqa bir şey sual verəcəm. – Rafael əvvəlcədən bu qoca
adam haqqında hər şeyi öyrənməyə çalışmışdı. Qovluğu açaraq ucadan dedi. –
Qasımov Tamerlan Qalib oğlu.
– Mən! – Adam ayağa qalxaraq əllərini yanında birləşdirdi.
– Otur yerinə.
– Oldu!
– Azərbaycan Dövlət Pedaqogiya Universitetini fərqlənməylə bitirmisən.
Otuz beş yaşına kimi Universitetdə müəllim işləmisən.
– Hə. Düzdür. Müəlliməm demişdim. Nəsə kömək olsa, de öyrədim.
– İstəyərəm. – Muradov təbəssümlə dedi.
T
amerlanın həyatı da bir başqa insana görə dəhşətli idi. İyirmi səkkiz yaşında
elə universitetdən tanıdığı xanımla ailə həyatı qurur. Bir-birlərini çox sevsələr də
neçə il övladları olmur. Hardan biləydi ki, həyat öz sürprizini hələ ondan gizlədirdi.
Günlərin bir günü, Tamerlan iş çıxışında, universitetin qarşısında qəza olduğunu
görür. Yaralıya kömək etmək üçün hadisə baş verən yerə qaçdıqda gözlərinə inana
bilmir. Avtomobil həyat yoldaşını vurmuşdu. Elə ordaca özünü itirir və ürəyi gedir.
İnsanlar ikisini də təcili olaraq xəstəxanaya çatdırır. Həyat yoldaşını xilas etmək
mümkün olmur. Özü isə səhəri gün özünə gəlir. Həkim həyat yoldaşının vəfat
etdiyini və bətnindəki körpəni də itirdiyini ona deyir. Yalnız bundan Tamerlanın
xəbəri yox imiş. Sən demə, həyat yoldaşı elə bunu demək üçün universitetə
tələsirmiş. Sevincindən avtomobilin gəlməsinə belə fikir verməyibmiş. Bunu
eşitdiyi zaman Tamerlan elə ordaca ağlını itirir.
Muradov qırx iki yaşlı Tamerlana diqqətlə baxdı. Üzü tamamilə qırışmışdı.
Sankı altmışı çoxdan adlamışdı.
– Tamerlan?
– Həə.
– Fəridəni tanıyırdın?
– Hansı Fəridəni? – Barmaqlarını bir-birinə keçirərək diqqətlə mayorun üzünə
baxdı.
– Evində ölü tapılmışdı.
– Hə, tanıyırdım. Mənə şokolad alırdı. – Üzündə yaranan ani təbəssüm dərhal
da söndü. – Yaxşılar tez ölür.
– Səncə o necə ölüb?
– Kim?
– Fəridəni deyirəm. O, gecə vaxtı ölüb.

– Bilirəm.
– Hardan bilirsən? – Muradov təəccüblə soruşdu.
– Qonşular danışanda mən də eşitdim. – Qulaqlarını tutaraq yana dartdı.
– Gecələr məhəlləyə düşürsən?
– Arada. Ağacın kölgəsi onda daha qəşəng olur. – Əllərini bir-birinə vuraraq
gülməyə başladı.
Muradov onun günahsız olduğunu onsuzda bilirdi. Ancaq ondan bir şeylər
öyrənməyə ümidi vardı.
– Ayın işığındandır.
– Yox, yox! Məhəlləyə təzə lampa qoyublar.Onun işığıdı. – Gecə lampasını
deyirdi.
– Başa düşdüm. – Təbəssümlə ona baxdı. – Tamerlan, səncə yaşamaq üçün nə
etmək lazımdır? – Söhbəti dəyişmək qərarına gəldi.
– Gülmək! Mən elə edirəm. – Əllərini yenidən bir-birinə vurdu.
– Bunu sən çox gözəl bacarırsan.
– Bilirəm. – Qəhqəhə ilə gülməyə başladı.
– Gedə bilərsən. Sorğu qurtardı.
– Bəs riyaziyyat? Müəlliməm. Sənə kömək edə bilərəm. – Məsumca
Muradova baxdı.
– Gələn dəfə mütləq. Söz verirəm.
– Sənə inanıram, – deyə üzündəki kədər yenidən yox olub yerini sevincə verdi.
Rafael ayağa qalxaraq onu yerindən qaldırdı. İkisi birgə sorğu otağını tərk
etdilər. Polis nəfərləri yaxınlaşaraq Tamerlanı onun yanından aldılar. O isə əlini
havaya qaldıraraq onunla sağollaşdı.
– O, çox təmiz adamdır.
– Hə, Ağayeva. Məncə ağıllı olan odur, dəli olan biz. Sadəcə biz çoxuq, o isə
bir nəfər. Çoxluq onu təkləyib.
– İnsanları başa düşmək olmur, cənab mayor.
– Nəysə... Qaldı Fəridənin digər ev yoldaşı. Nahardan sonra onunla da
danışarıq.
– Oldu, cənab mayor. – Şükürov dedi.
– Gedək! – Muradov nahar vaxtının çatdığını bildirdi.
***
– Günay, çox uzatmayacam. Biz artıq hər şeyi bilirik. Xədicə ilə Fəridənin
münaqişəsini. Onlar arasındakı münasibət. Bunlardan xəbərimiz var. Bunları sənin
də bildiyini bilirik. Bizə nə bildiyini tam olaraq danış Nə artıq, nə əksik!
– Mən nə bildimsə, danışdım. – Gözlərini qaçıraraq dedi.
– Sənin olanları gizlətməyin də cinayətdir. Bu iş sənin üzərinə də qala bilər.
Ona görə də məni yorma. Danış!
– Nə danışmağımı istəyirsiniz? – Qorxduğu açıq-aşkar bəlli idi.
– Xədicə ilə Ayazıın münasibəti vardı?
– Xeyr. Xədicə bəlli etməsə də, ondan xoşlanırdı. Ancaq Ayaz elə oğlan
deyildi.

– Aldatma olmayıb yəni?
– Xeyr, əsla! Fəridə qısqanc olduğundan aləmi qatmışdı bir-birinə.
– Bu onun psixologiyasına necə təsir etmişdi?
– O özünə qapanmışdı. Demək olar ki, mənimlə də çox az danışırdı.
– Yaxşı. Səncə nə bilirdinsə, danışdın?
– Bəli. Sizə söz verirəm ki, bundan artıq heç nə olmayıb. Olubsa da mən
bilmirəm.
– Sakitləş. Sənə inanıram. Gedə bilərsən. – Muradov qapını göstərdi.
Kiminsə günahkar olduğunu, ya da həqiqətən “intihar hadisədir” demək
olmurdu. Heç bir sübut tapılmırdı. Muradov buna görə kədərlənsə də bəlli etməməyə
çalışırdı. Ağayeva ilə Şükürov da bir çarə qıla bilmirdilər.
– Bundan da bir şey çıxmadı.
– Gec-tez hər şey ortaya çıxacaq, cənab mayor. – Şükürov onu rahatlatmağa
etməyə çalışdı.
– İş uzanır. Ağayeva, bugün gündəliyi mütləq bitir. Vaxt itirmək olmaz.
– Oldu, cənab mayor.
Onlar aralarında danışdıqları zaman Polkovnik onlara yaxınlaşaraq dedi:
– Məsələ nə yerdədir?
– Hələki heç bir yerdə.
– Yuxarıdan durmadan zəng gəlir. Xədicənin atası aləmi qatıb bir-birinə.
Adam adının ləkələndiyini bildirir.
– Qızını həbs etməmişik. İki dəfə sorğuda olub. Bu da normal haldır. Fəridə
onun ev yoldaşı olub. – Muradov əsəbi halda dedi.
– Elə mən də onu dedim. Ancaq bu işi tez bitirmək lazımdır.
– Qorxma, qoca! Biz qoymarıq ki, kimsə sənin xətrinə dəyə.
– Sən elə zarafatnda ol! Məsələ ciddidir.
– Mən də ciddiyəm. Bizə möhlət ver. Bu işi bitirəcəyik.
– Sənə inanıram.
– Çox sağ ol.
Polkovnik onlarla sağollaşıb öz otağına getdi.
– Ağayeva, sən bugün evə tez get. Hətta səni Şükürov aparsın. Gündəlik
bugün bitməlidir.
– Narahat olmasın. Mən özüm gedərəm. – Ağayeva dedi.
– Bu əmrdir. İşimizə görə.
– Oldu, cənab mayor.
– Buyurun, gedək. – Şükürov dərhal dedi.
***
– Mənim sizi aparmağıma görə narahat deyilsiniz ki? – Şükürov gözünü
yoldan ayırmayaraq dedi.
– Xeyr. Mən sadəcə sizə əziyyət vermək istəmədim.
– Nə əziyyət! Xoşdur.
– Çox sağ olun.
– Demək olar, hər birimiz haqqında təsəvvürünüz var. Amma sizin haqqında
heç nə bilmirik. Bəlkə də təkcə mən bilmirəm. – Şükürov söhbəti uzatmağa çalışdı.

– Xeyr. Bircə polkovnik mənim haqqımda məlumatlıdır.
– Çox gözəl. Bu işi öz istəyinizlə seçmisiniz? Çünki çox zaman valideynlər
qızlarının müəllim, həkim olmağını istəyir.
– Ola bilər. Valideynləri olanlar üçün bu belədir.
– Bağışlayın! Mən vəfat etdiklərini bilmirdim. Allah rəhmət etsin. – Şükürov
peşmanlığını bildirmək istədi.
– Elə deməyin. Bilmək olmaz. Bəlkə də yaşayırlar. – Sevda kinayə ilə dedi.
– Başa düşmədim.
– Mən də sizin kimi böyümüşəm. Kimsəsizlər evində.
– Aaaa! Anladım. O zaman sizi ən yaxşı mən anlaya bilərəm. – Şükürov içində
yaranan sevinci biruzə vermək istəmirdi.
– Yəqin ki.
– Polkovnik çox yaxşı insandır. Sizə demişdim.
– Elədir ki, var. – Sevda təbəssümlə qarşılıq verdi.
Artıq onlar bir qədər də bir-birlərinə yaxınlaşmışdılar. Bu onların qisməti idi
bəlkə də. Nə bilmək olar?!
***
Bu arada Muradov öz otağında o baş bu başa gedir, hadisə haqqında
düşünürdü. Bir çox hadisə ilə qarşılaşmışdı. Ancaq bu o birilərindən fərqlənirdi.
Şübhəli varla yoxun arasında idi. Amma sübut yox idi. Cinayət adlandırmaq
mümkün deyil, intiharda qeyri-mümkün. Hər şey qarışmışdı.
Lövhənin önünə keçərək, bir neçə cızma qara etdi. Dindirmələri xatırlamağa
çalışdı. Onların qarşılaşdırıb nəticəyə gəlməyə başladı. Fəridə gecə gec saatlarında
vəfat etmişdi. Otağının tavanından kəndir asılmışdı, ancaq Fəridənin boğazında heç
bir iz yox idi. Stulun ayağı qırılmışdı. Lakin başından aldığı zədə nəticəsində
beyindaxili qanaxma baş vermiş və dünyasını dəyişmişdi. Muradov elə hey
fikirləşir. Ancaq bir nəticəyə gələ bilmirdi. Otağı dəli kimi o baş, bu baş gəzirdi ki,
qəfildən yerində dayandı. Ağlına bir şey gəlmişdi.
***
“ 28.12.2019
İkisini də görmək istəmirəm. Mənə yalan danışıblar. Axı hər şey çox gözəl gedirdi.
Hər şey Xədicənin işləridi. Əvvəldən bunu hiss etməli idim. Necə də axmaq
olmuşam...”
Sevda yenidən gündəliyi vərəqləməyə başlamışdı. Oxuduqları dindirilmələri
əks etdirirdi.
“17.01.2020
Bugün evdən rədd oldu, getdi. Onun üzünü artıq görmək istəmirəm. Elə ikisinin də.
Başımı itirəcək kimiyəm. Dərmanlar da kömək etmir. Ürəyim sıxılır. Dayana
bilmirəm.”
Gündəliyin bu səhifəsi Sevdanın marağını cəlb etmişdi. “Fəridə, görəsən nə
dərman qəbul edirdi?” – deyə öz-özünə düşündü. Tibbi ekspertiza qovluğundan bu
haqqda heç nə yazılmamışdı. Narkotik maddə istifadəçisi də deyildi.

“ 21.02.2020
Axı niyə hər şey belə oldu? Mən belə olsun istəmirdim. Bugün Ayaz gəlmişdi. Yenə
boş-boş danışıb getdi. Məni inandırmağa çalışırdı. Bəlkə düz deyir? Nə bilim. Artıq
nəsə fikirləşməyə taqətim qalmayıb. Yorulmuşam. Sona doğru gedirəm bəlkə də...”
Sevda insan həyatının necə də yavaş-yavaş əriyərək yox olduğunun şahidi
olurdu. Onun həyatı da elə rahat olmamışdı. Ancaq bu həyat tamam başqa idi.
Fəridəni istəmədən günahkar bilirdi. Ona görə o, zəif qadın idi.
Gündəliyi oxuyur, sonunu maraqla gözləyirdi. Elə yenicə vərəqi çevirib
oxumağa başlamışdı ki, gözlərinə inana bilmədi. Bu, neçə gündür axtardıqları şey
ola bilərdi.
***
– Görəsən, həkim onu xatırlayacaq?
– İnanaq ki, xatırlasın. – Şükürov orta güzgüdən arxada oturmuş Ağayeva
baxdı.
– Fəridənin gündəlik yazması bizim işimizi çox rahatlaşdırdı. Sona çatırıq
deyəsən. – Muradov sevincini gizlətməyə çalışsa da, üzünə baxdıqda bunu aydın
şəkildə görmək mümkün idi.
Ağayeva gecə gec saatlarında mayor Muradovu yerindən qaldırmış,
öyrəndiklərini ona danışmışdı. Səhərin erkən saatlarında axtarışa başlamış, bir neçə
saat çəksə də, sonunda Fəridənin həkimini öyrənə bilmişdilər. İndi isə onunla
danışmağa tələsirdilər.
Şükürov həkimin işlədiyi xəstəxanaya çatdıqda avtomobili yolun kənarında
saxladı. Üçü də tələsik avtomobildən enib binaya doğru getdilər. Həkim də onları
gözləyirdi. Muradov qapını iki dəfə takkıldatdıqdan sonra dəstəyi buraraq açdı.
– Salam, həkim. Gələ bilərik?
– Buyurun. Zəhmət olmasa, içəri keçin.
Muradov içəri daxil olaraq o birilərə də arxasıyca gəlməyi işarə etdi. Üçü də
içəri keçib divanda əyləşdilər.
– Sizi narahat etdiyimiz üçün bağışlayın. Ancaq görüşməmiz çox vacib idi. –
Muradov üzrxahlıq istədi.
– Əsla narahat etmədiniz. Sizə kömək edə bilsəm şad olaram.
– Çox sağ olun. – Təbəssümlə qarşılıq verdi. – Amalya xanım, Biz Fəridə
haqqında sizinlə danışmaq istəyirdik. Yadınızdadırsa, telefonda demişdim.
– Bəli. Xəstələrim çox olduğundan hamısını yadımda saxlaya bilmirəm. –
Özündən qurur duyurmuş kimi sözünə başladı. – Buna baxmayaraq, kompyuterimdə
hamısı haqqında məlumatları saxlayıram. Sizlə danışdıqdan sonra bir daha onun
haqqında araşdırma apardım. Düzdür, təxmini kimi soruşduğunuzu bilirdim, ancaq
dəqiqləşdirmək üçün bunu etdim. Bəli. O, mənim xəstəm olub. Üç dəfə buraya gəlib.
– Onun barəsində bizə nə deyə bilərsiniz?
– Fəridə, sakit biri idi. Nə fikirləşdiyi haqqında çox danışmaq istəməzdi.
Psixoloji gərginliyi açıq-aydın hiss olunurdu.
– O, sizə nə haqqında danışırdı?

– Cənab, Mən xəstələrimlə hər şey haqqında danışmağa çalışıram. Onunla da
elə. Uşaqlığından bu yana demək olar ki, danışmadığımız mövzu qalmamışdı.
Düzdür, yenə də deyirəm ki, içinə qapanıq biri olduğundan ondan söz almaq çox
çətin idi. Dərdləşməyi sevmirdi. Ailəsi ilə problemləri vardı. Qarşılıqlı
anlaşılmamazlıq... Uşaqlıqdan gələn travma. Bəzi insanlar bunu yüngül keçirir.
Ailədə övladlar arasında ayrı-seçicilik olduqda uşaqların gələcəyinə də bu çox
hallarda yansıyır. Fəridə də belə idi. Amma onun sevdiyi oğlan onu həyata az da
olsa, döndürə bilmişdi. Yaşamağa marağını artırmışdı.
– O, hansısa dərmanlar qəbul edirdi? – Ağayeva saul verdi.
– Mənə sakitləşdirici qəbul etdiyini deyirdi. İkinci dəfə buraya gəldiyində,
təxminən mart ayının sonu olardı, daha çox söhbət edə bilmişdik. Fəridə şübhəci
xarakterli qız idi. Hər şeydən şübhələnə bilirdi. Bəlkə də sevgilisi ilə yaranan
problemləri də bununla əlaqədar idi. Şübhə insanı öldürür.
– Bəs ölüm haqqında onunla heç danışmısınızmı? – Şükürov onun sözünü
bitirməsini gözləmədən dedi.
– Bilmirəm, sizə bunun yardımı olar ya yox, ancaq o aqnostist idi. Dediyim
kimi şübhəci. Bəzən inancının olduğuna inandırar, bəzən də inkar etməkdən
çəkinməzdi. Ölüm onun üçün günahdan daha çox axmaq bir qurtuluş yolu idi.
– Bu haqda çox danışmısınız?
– Xeyr, cənab. – Muradovun sualına cavab olaraq dedi. – Biz daha çox
sevgilisi haqqında danışardıq. Hətta ikinci görüşə gəldiyində sevgilisinin onu
izlədiyini demişdi. Amma sonra... – Bir qədər düşündükdən sonra sözünə əlavə etdi.
– bu üçüncü görüşümüzə təsadüf edir. Mənə sevgilisinin deyildə bir başqasının onu
izlədiyini demişdi. Gecələr pəncərədən onu görürmüş. Ancaq bir neçə saniyə. Buna
inanmaq istəmirdi. Tək qaldığı üçün ona yaxınında qalmasını, ya da ailəsini
çağırmasını demişdim. – Qadının son dediyi cümlələr onları təəccübləndirmişdi.
Bir-birlərinə baxır, suallar içində itib batırdılar. – Pandemiya dövründə belə ailəsinin
yanına getməmişdi.
– Sizcə onun ölümü intihardır, ya cinayət? – Muradov son sualını verdi.
– Bu haqda danışmaq mənim üçün qeyri-mümkündür. Amma bir ehtimal,
intihar edəcək gücə sahib qız deyildi Fəridə. Yaşamaq istəyirdi, ancaq şübhələri ona
aman vermirdi. Hər şeyə ani reaksiya verirdi. Panik atak deyə bilərik buna.
– Çox sağ olun. Sizi də narahat etdik. İşinizdə uğurlar. – Muradov ayağa
qalxaraq təşəkkürünü bildirdi.
– Xoşdur. Bir köməyim dəydisə, şad olaram.
Sağollaşaraq həkimin otağından çıxdılar. Pilləkənlərlə aşağı enərək binanı tərk
etdilər. Avtomobilə əyləşdiklərində Muradov Şükürova Fəridənin qaldığı evə
sürməyi tapşırdı.
***
Fəridənin başına gələn hadisənin səbəbi hələ də bilinmədiyindən evi
yığışdırılmamışdı. Elə olduğu kimi qalırdı. Polis kiminsə ora daxil olmasını
istəmirdi. Muradov Fəridənin otağına girərək onun yıxıldığı yerə baxdı. Təbaşir
izləri olduğu kimi qalırdı. Sağ tərəflə addımlayaraq stulun sınmış ayağını əlinə alıb
bir daha yoxladı. Sanki onun başına gələn hadisəni gözündə canlandırmağa çalışırdı.

Bir qədər gözlərini bir nöqtəyə zilləyib düşündükdən sonra siyirməyə yaxınlaşıb
tinini əli ilə yoxladı.
– Nəsə tapdınız, cənab mayor? – Ağayeva maraqla ona baxdı.
– Yadındadır, biz Fəridənin cansız bədəninə baxarkən əlinin üstündə yara
görmüşdük. Göyərmiş halda.
– Bəli, cənab mayor.
– Ağayeva, Fəridə arxaya doğru yıxılanda sol əli siyirmənin tininə dəyib. Üzü
pəncərəyə doğru olub. – Geriyə çevrilərək pəncərəyə baxdı. – Anidən hərəkət
edibmiş ki, ilk öncə ayağı stula ilişib. – Döşəmədəki çıxıntıya baxdı. – Stulun ayağı
bura ilişdiyindən həm sınmış, həm də Fəridəni daha sürətlə yerə yıxılmağa vadar
etmişdir. Yıxılanda isə əli siyirmənin tininə dəymişdir. Başı arxa tərəfdən yerə zərblə
çırpılıb və daxili qanaxma. Əgər yanında kimsə olsa idi, bəlkə də həyatını qurtarmaq
olardı.
– Bəs kəndir?
– Şükürov, intihar etmək istəyirmiş. Buradan belə nəticəyə gəlmək olar.
Ancaq həkimin də dediyi kimi o intihar edəcək biri deyildi.
– Dediyiniz kimi, o anidən arxaya doğru hərəkət edib. Bəs niyə?
– Ağayeva, özün dedin axı, o, gündəliyində də bu haqda danışıb. Kimsə onu
izləyirmiş. Nə yazdığını bir daha de, zəhmət olmasa. – Səbrli olmağa çalışırdı.
– Fəridə onu kiminsə izlədiyini deyirdi. Əvvəlcə bunu Ayaz zənn edib. Sonra
isə başqa adam olduğunu fikirləşib. Pəncərədən görürmüş. Yazdığına görə, adamı
bir neçə saniyəlik görürdü.
– Bu hadisə hər gün baş verirdi?
– Xeyr, cənab baş leytenant. – Ağayeva Şükürova baxdı. – Bəzən hər gün,
bəzənsə bir neçə gün fasilə ilə. Amma gündəliyin son səhifələrində bu haqda yazılıb.
Uzağı beş ya altı dəfə Fəridəyə belə bir hadisə üz verib
– Onun ölüm saatı tam dəqiq olmasa da, bəllidir. Bu gecə buradayıq. –
Muradov anidən dedi. – Görək biz nə görəcəyik.
– Onun gələcəyinə inanırsınız? – Şükürov təəccüblə dedi.
– Şansımızı sınayaq. Burada kamera yoxdur. Əgər olsaydı, daha tez öyrənmiş
olardıq.
– Düz deyirsiniz, cənab mayor. – Ağayeva təəssüfləndiyin bildirdi.
Gecəyə hələki vardı. Onlar hadisənin sonuna çatmağa çalışırdılar. Fəridənin
başına gələn bədbəxt hadisənin səbəbkarını öyrənmək istədiklərindən neçə gün olsa,
orada qalmağa razi idilər.
***
Gecə saat ikinin yarısı olardı. Mayor Muradov pəncərənin yan küncündə
dayanaraq çölü izləyir, gözə dəyəcək kiçik bir şeyə belə diqqətlə baxırdı. Evin işığını
yandırmamışdılar. Üçü də otağın bir küncünə qısılaraq ətrafı seyr edirdilər.
– Hələ bir səs-səmir yoxdur. – Şükürov dərindən nəfəs alaraq dedi.
– Səbrli olmaq lazımdır. – Muradov onu sakitləşdirməyə çalışdı.
– Fəridənin öldüyünü bilibsə, inanmıram ki, yenə bura gələ. – Ağayeva ayaq
barmaqlarının üzərində pəncərədən çölə doğru boylandı.
– Dua eliyin. Gələcək. – Muradov zarafatla dedi.

– Yeganə peşə sahibləriyik ki, cinayətkarın gəlməsi üçün dua edirik. –
Şükürov onun sözünə qarşılıq verdi. Onun bu sözü Ağayevlə Muradovu
güldürmüşdü.
– İşimiz budur.
– Hə, Ağayeva. Arada bunu Şükürovun yadına da sal. Bilirsən, əvvəl bu
aktyor olmaq istəyib.
– Cənab mayor! – Şükürov onu susdurmağa çalışdı.
– Bilmirdim. Bəs niyə olmadın? – Ağayeva maraqla soruşdu.
– Nə bilim. Qismət belə imiş.
– Uşaq vaxtı bir qız buna polislərdən xoşum gəlir, böyüyəndə mən də polislə
evlənəcəm deyibmiş. Bu da ona görə aktyorluğun daşını atıb, polis olub. – Muradov
gülməyə başladı. – Ən gülməlisi də qız sonra müğənni olub, özü də aktyorla evlənib.
– Rafael əmi, sən axı niyə hər şeyi danışırsan? – Şükürov pərt olmuşdu.
– İş vaxtı “əmi” sözü olmaz. Cənab mayor deməlisən. – Zarafatla Ağayeva
göz vurdu.
– Bu saatda iş olar? Bayaqdan da bütün şəxsi həyatımı danışırsan.
– Narahat olma. Uşaq vaxtı belə şeylər çox olur. – Ağayeva gülümsəyərək ona
baxdı.
– Görürsən, əmi? O da mənlə zarafat edir artıq.
– Əsas odur, indi elə fikirləşmirsən.
– Hə... Elədir. – Şükürov Ağayevaya baxdı. Utanaraq dedi.
– Tez çölə çıxın, – deyə Muradov qapıya doğru qaçmağa başladı. Bunu görən
Şükürovla Ağayeva da onun arxasıyca getdilər.
Binadan çıxaraq döngəyə doğru Muradovun arxasıyca qaçırdılar. Muradov
döngəyə çatıb dayandı. Ətrafa göz gəzdirsə də, şübhəli heç nə görmədi.
– Nə gördünüz, cənab mayor? – Şükürov onun həyəcanını hiss edib dedi.
– Məncə biri mənə baxırdı. Ya da mənə elə gəldi. Ani oldu.
– Necə biri idi? – Ağayeva soruşdu.
– Hündür boy idi. Qaranlıq olduğundan tam olaraq anlamaq çətin idi. –
Şükürova baxdı. – Şöbəyə zəng et! Bütün günü burada polis olacaq. Ancaq mülki
geyimdə. Hərəsi bir binada gözləyəcək. Sabah biz də yenə burada olacağıq.
Yenidən ətrafa boylandı. “Sən axı kimsən?!” – deyə dodaqaltı mızıldandı.
Şükürovla Ağayeva ondaki narahatlığı başa düşə bilmirdilər. Hər şey anidən, bir göz
qırpımında baş vermişdi. Qəribə hadisələr baş verirdi.
***
Səhəri gün bütün idarə Muradovun gördüyü adamı axtarmaq üçün səfərbər
olmuşdu. Səhərin erkən saatlarından artıq hər tərəfdə mülki geyimli polis işçiləri
qaynayırdı. Havanın yağışlı olması işi çətinləşdirsə də, buna məhəl qoyan yox idi.
Hər kəs gecənin gəlməsini səbrsizliklə gözləyirdi.
Gecə saat həmin vaxtı göstərdiyində Muradov Fəridənin otağında hazır vəziyyətdə
dayanmışdı. İndi onun yanında heç kəs yox idi. Şükürovla Ağayeva küçənin digər
başında, binanın girişində dayanıb Muradovun işarəsini gözləyəcəkdilər. Muradov
səbrli adam olsa da, bu onun əsəblərinə təsir edirdi. İndi az da olsa, Fəridəni anlaya
bilirdi.

Yağış isə heç aman vermirdi. Havanı qara buludlar örtmüşdü. Hər tərəfə
yayılmış polislər şübhəli şəxsi axtarırdılar. Binanın girişində dayanan Şükürov
Ağayevanın əllərini qollarına sürtdüyünü görüb əynindəki gödəçkəni çıxarıb onun
çiynindən aşırdı.
– Çox sağ ol. – Ağayeva minnətdarlığını bildirdi. – Bəs, sən? Soyuq olacaq.
– Narahat olma! Mənə öyrəşmişəm. – Təbəssümlə cavab verdi.
– Səncə o kimdir? – Ağayeva Muradovun adamı gördüyü yerə baxaraq dedi.
– İnan ki, təsəvvür belə etmirəm. Mənə də çox maraqlıdır.
– Qəribə bir varlıq olmalıdır. Ancaq artıq onun gəliş vaxtı keçib. İndiyə kimi
gəlməli idi.
– Hə, düzdür. Əmidən də xəbər yoxdur.
Saat üç olduğu zaman Fəridənin qaldığı binanın qarşısında qaraltı göründü.
Bu mayor Muradov idi. Şükürovla Ağayeva cəld olduqları yerdən çıxaraq onun
yanına doğru qaçdılar. Yanına çatdığında Muradov başını qaldırmış, səmaya baxırdı.
– Nə oldu, cənab mayor? – Şükürov səsi qısıq halda dedi.
– Hər şey bitdi. Bu iş demək olar ki, son canını vermək üzərədir.
– Siz adamı tapdınız?
– Xeyr, Ağayeva.
– Bəs, işi necə çözə bildiniz? – Ağayeva təəccüblə soruşdu.
– Bunu sabah, elə bu saatlarda sizə izah edəcəm. İndi isə məndən heç nə
soruşmayın. Xahiş edirəm.
– Yaxşı. – Şükürov astaca dedi.
– Bütün polislərə də xəbər verin. Boş yerə burada durmasınlar. Hamı dağılışsın.
Şükürov telefonu cibindən çıxararaq zəng etdi. Bir neçə dəqiqə danışdıqdan
sonra yenidən telefonu cibinə qoydu.
– Danışdım, cənab mayor.
– Lap yaxşı. Gedək. Bugünlük bu qədər.
Muradov sözünü bitirdikdən sonra səmaya yenidən baxdı. Ondan başqa heç
kim nə baş verdiyini anlaya bilməmişdi. Yağış isə sürətini get-gedə artırırdı.
***
Muradova görə işin sonuna gəlmişdilər. Polkovnik belə işin sonunun necə
olacağını maraq etmiş və hadisə yerinə gəlmişdi. Şükürov, Ağayeva, Polkovnik
Muradovun səbəbsiz düşüncələrini bütün günü izləmiş, ancaq heç biri bir kəlmə belə
soruşmamışdı. Muradov belə xahiş etmişdi. İdarədə hərkəs ondan danışırdı.
Fəridənin qətlini maraqlanmayan insan qalmamışdı. Baş vermiş hadisə bir çox
sualları üzə çıxarmışdı. Bununla bərabər, bir çox cavabları açıb göstərmişdi. Sadəcə
doğru anda doğru sözləri bir-birinin ardınca düzgün formada düzmək lazım idi.
Muradov bunu bacarmışdı. Şifrələrlə əhatələnmiş otağın qapısını sonunda aça
bilmişdi. Buna özü də sevinirdi. Onun hərəkətlərində bu açıq-aşkar hiss olunurdu.
Bu hadisə eləcə sadə, sıradan bir hadisə deyildi.
– Sən sona çatdığımıza həqiqətən inanırsan?
– Bəli, cənab qoca.
– Muradov, mən zarafat etmirəm. İş çox uzanır. Biz çoxdan bu hadisəni
bağlamalı idik.

– Mən zarafat etmirəm. Çox ciddiyəm. Bir qədər gözlə, hər şeyi özün başa
düşəcəksən. – Muradov avtomobildən endi.
O biriləri də onun arxasıyca avtomobildən enərək Fəridənin qaldığı binanın
qarşısında dayandılar.
– Danış, Muradov. Artıq mənim gözləyəcək səbrim qalmayıb.
– Yaxşı, qoca. İndi sizə hər şeyi bir-bir izah edərəm. – Dərindən nəfəs aldı. –
Yadınızdadırsa, Ayaz ikinci dəfə dindirələrkən “Fəridə onu izlədiyimi zənn edir”
demişdi. Ağayeva, sən buna sonradan onun gündəliyində də rast gəldin. Hətta
həkimi də bunu təsdiq etdi.
– Bəli, cənab mayor. – Ağayeva onun sözünü təsdiqlədi.
– Lakin Fəridə Ayazın deyil də, bir başqasının izləyə biləcəyini də demişdi.
O, gördüyü adamı bir neçə saniyə içində görürdü. Onu qorxudan da elə bu idi. Mən
sonralar Tamerlanla danışmışdım. Onun dediklərini sonralar düşündükdə Fəridə ilə
bir əlaqəsinin olduğunu başa düşdüm.
– Tamerlan edib bunu? – Şükürov maraqla
soruşdu.
– Xeyr, Şükürov. Tamerlanın danışdıqları ilə
baş verən hadisələr arasında yaxınlıq vardı.
Belə ki, Tamerlan məhəlləyə yeni küçə
lampalarının qoyulduğunu demişdi. – Binaya
doğru çevildi. – Mənimlə gəlin.
Onlar bir söz demədən Muradovun arxasıyla
binaya daxil oldular. Fəridənin yaşadığı evə
daxil olub, onun yatdığı otağa keçdilər.
– Fəridə bu otaqda can vermişdi. – Rafael
yenidən sözə başladı. – Hər şeyi təsəvvürünüzə
gətirin. Fəridə pəncərənin önündə dururmuş.
Stulun orada olmasından düşünmək olar ki, o,
əvvəlcə otururmuş. Sonra ayağa qalxır və
anidən arxaya doğru atılır. Bu anda ayağı stula
ilişir, stulun ayağını sındırır, yerə yıxılarkən
sol əli siyirmənin tininə dəyir. Başının yerə
dəyməsi ilə də daxili qanaxmadan elə yıxıldığı yerdə can verir. – Bir neçə saniyə
Fəridənin yıxıldığı yerə baxdıqdan yenidən danışmağa başladı. – Bizə maraqlı olan,
onun nədən bu qədər qorxduğu idi. İndi isə hamınız pəncərənin önünə gəlin. –
Polkovnik, Şükürov və Ağayeva pəncərəyə yaxınlaşdılar. Muradov saatına
baxdıqdan sonra əlavə etdi. – Diqqətlə küçə lampasından sonraki döngəyə baxın.
– Orada kimsə var! – Ağayeva diksinərək cavab verdi.
– Bəli, Ağayeva düz deyir. – Polkovnik onun sözünü təsdiqlədi.
– Cənab mayor, bu nə deməkdir? – Şükürov təəccübünü gizlədə bilmədi.
– Mənimlə gəlin. – Muradov dedi.
Yenidən binanın qarşısına enərək küçə lampasından sonraki döngəyə doğru
addımladılar. Döngədə heç kəs yox idi.
– Burada axı heç kim yoxdur. – Polkovnik əllərini yana açaraq dedi.

– Elə də olmalı idi. Çünki bizim axtardığımız insan deyildi. Heç canlı da
deyildi. – Elektrik dirəyinə yaxınlaşdı. – Bizim axtardığımız budur. – Küçə
lampasının işığı bura hər daim vurduğundan bunu hiss etmək mümkün olmur. Yalnız
ay işığı gecənin müəyyən vaxtında öz axarını dəyişdirdiyi zaman bu dirək bir neçə
saniyəlik qorxulu varlıq kimi görünə bilir. Buna onun yaxınlığındakı ağacın budaq
və yarpaqlarını da əlavə etsək, alın sizə şübhəli şəxs. – Gülərək rəisinin və
əməkdaşlarının üzünə baxdı.
– Mən eşitdiklərimə inanmaq istəmirəm. Neçə gündür ki, biz dirək
axtarırmışıq. – Polkovnik təəssüfünü bildirdi.
– Düzdür. Fəridə bunu hər gün görsə idi, bəlkə də başa düşə bilərdi. Yalnız
havanın dəyişkən olması, onun fikirlərini də qarışdırmışdı. Yaşadıqları da əlbəttəki.
Mən öz otağımda bunun bu cür olacağını təsəvvür etmişdim. Qonşuların da heç nə
eşitməməsi məni bunu fikirləşməyə vadar etmişdi, ancaq dəqiqləşdirmək üçün bir
iki gün ard-arda burada olub araşdırmaq qərarına gəldim. Birinci gün gördüyüm
mənzərə məni düşündürsə də, ikinci gün havanın yağışlı olması fikrimin doğru
olduğunun sübutu idi. Fəridənin ölümü sənədlərə cinayət ya da intihar deyil də,
bədbəxt hadisə kimi keçəcək. Bu təsəllidirmi? Heç onu da bilmirəm. – Muradov
Fəridənin qaldığı evə doğru baxdı.
– İş burada da bağlanmış oldu.
– Bəli, Ağayeva. – Şükürov onun sözünü təsdiqləyərək dedi.
***
Bir neçə gün sonra artıq iş bağlı elan edilmişdi. Ayaz sərbəst buraxılmış,
Fəridənin atası qızının nəşini xəstəxanadan alaraq rayona aparmışdı. Polkovnik bu
işdən sonra pensiyaya çıxmaq üçün ərizəsini təqdim etmiş, Muradov xidmətlərinə
görə, polkovnik-leytenant rütbəsi ilə tərtif edilmişdi. Şükürovla Ağayeva isə birbirinə daha da yaxınlaşmışdılar. Bəzi həyatlar sona çatsa da, bəzi həyatlar hələ də
yoluna davam edirdi.



Qulağında telefonu bir o tərəf bir bu tərəfə
döndərib dayanırdı cavan oğlan. Sabahdan bəri
yoldaşına zəng edirdi amma düşə bilmirdi. Çox
narahat idi. Başına birdən bir iş gələr deyə
düşünürdü. Ona bir şey olsaydı necə yaşaya
bilərdi? Anidən açar səsini eşidib qapıya tərəf
qaçdı və qapını açdı. Qarşısında yoldaşını gördü.
"Mələk" - dedi cəld və qaşqabaqlı halda. Bir az
gözlədikdən sonra qapının yanından çəkilib,
yoldaşının içəri keçməsinə icazə verdi. Sakitcə
qonaq otağına keçdilər. Yoldaşı ən sonda ərinə
doğru xəcalətli baxışlarla baxırdı.
"Raul mən" - sadəcə bu sözü deyə bildi. Raul cəld
şəkildə sözünü kəsib danışmağa başladı.
"Sabahdan bəri sənə zəng edirəm" Hardasan sən?
Sənə bir şey olar deyə ağlımı yedim. Məni xəbərsiz
necə qoya bilərsən Mələk? Ümidvaram ki, məntiqli
əsasın vardır, amma nə olursa olsun cəzasız
qalmıyacaqsan. Mələk ona yaxınlaşıb əlinnən
tutdu. Gülüş hədiyyə etdi yoldaşına. Fəqət, Raulun
sakitləşməyinə yetməmişdi bu gülüş.
Bəli, məntiqli bir cavabım var sənə- Mələk dedi

"Səni eşidirəm". Səbrsizcə gözləyirəm ki, görəsən
nədir sənin məni saatlarca xəbərsiz qoymağın.
Qarşısında dayanan Mələk daha çox gülümsəməyə
başladı. Raul isə yerindəcə donub qalmışdı ki, bu
qədər gülümsəməli nə var burda.
" Hamiləyəm mən" - Mələk dinləndi.
" Başa düşdüm hamiləsən amma bu məntiqli bir
səbəb deyil" - cəld şəkildə Raul dilləndi. Bir qədər
tərəddüd etdi. Nə dedi o? Hamiləyəm? Zamanın
dayandığını hiss etdi. Onun mələyi hamiləydi.
Onun yoldaşı qarnında bir parça daşıyırdı. Elə bir
möcüzəvi bir şey idi ki, Raul göz yaşlarını saxlaya
bilmədi. "Hamiləsən" -? deyə fısıldadı.
Mələk onun göz yaşlarını silib, başını salladı.
"Övladımız olacaq" - dedi. Yoldaşını öpüş atəşinə
tutdu. "Mən ata olacağam" - deyə qışqırmağa
başladı Raul.
Gənc ailənin gülüşləri bir-birilərinə qarışmışdı.
"Səni çox sevirəm" - Raul yoldaşına söylədi. Mələk
Raulun üzünü əllərinin arasına aldı.

"Mən də səni çox sevirəm" - deyə fısıldadı. Raul
yoldaşının əllərindən öpərək, sənə bənzəyən bir
qız uşağımızın olmasını istəyirəm..
2016...
Raul hər şeyi xatırladığı anda gözlərinin dolmasının
qarşısını ala bilmirdi. Yanında oturan balaca qızı
izləyərkən yoldaşının ağlına gəlməməsi əlində
deyildi
Bu qız hər bir şeyi ilə yoldaşına çox bənzəyirdi.
İstəyi gerçək olmuşdu. Yoldaşına bənzəyən bir qızı
olmuşdu.
" Raul..." dedi balaca qız. Cavan oğlan adını
eşitməsi ilə balaca qıza tərəf döndü. Qız ona
dəftərini uzatmış,həyəcanla baxırdı. Adıvı düzgün
yazmışam, ata?. Cavan oğlan dəftərə baxıb başını
yellədi.
"Bəli" - dedi. Qızcığaz dəftərini stolun üstünə
qoyub, bir şeylər yazmağa davam etdi. Sonra
başını qaldırıb atasına baxdı.
"Mənim anamın adı nədi, ata? Niyə mənim anam
yoxdu? - deyə sual verdi. Cavan oğlan eşitdiyi sual

qarşısında aciz qalmışdı. Nə cavablaya bilirdi, nə
də susa bilirdi. Elə bil bu sual onu cəhənnəmin
içinə atmışdı. Mələyin yoxluğu hər nəfəsində
batırdı.
" Çox danışma Səma, dərslərinə hazırlaş". Qızcığaz
başını sallayaraq, üzgün şəkildə otağına getdi.
Səma dərslərini bitirib, yatmağa getdikdən sonra
özünə bir qəhvə hazırladı və pəncərənin yanında
olan kreslosunda əyləşib, ətrafı seyr etməyə
başladı. Hər gecə qızı yatdıqdan sonra qəhvəsini
alıb, eyni şeyi edərdi. Ətrafdakı səssizliyi izləmək
ona xoş gəlirdi. Ətrafdakı səssizliklə birlikdə
düşüncələrinin də susacağını düşünürdü hər
zaman, amma bu heç cür alınmırdı. Düşüncələri
heç bir zaman onu tək buraxmır, əzrail kimi
arxasıyca gələrdi.Bu vəziyyətə öyrəşmişdi cavan
oğlan. Ağrıları ilə yaşamağı öyrəndiyi kimi,
düşüncələri ilə də yaşamağı öyrənmişdi. Çox çətin
idi,amma əlindən gələni edirdi. Bütün gecəni ətrafı
seyr etdi.
Günəş doğmağa başlayarkən, əyləşdiyi kreslodan
qalxıb, səhər yeməyi hazırlamağa başladı cavan
oğlan. Səhər yeməyini hazırladıqdan sonra,

Səmanı yuxudan oyatdı və birlikdə yemək yedilər.
Səhər yeməyindən sonra Səmanı servisə mindirdi,
özü də işə getmək üçün evdən çıxdı. Səssizcə
dayanacağa tərəf addımlayırdı cavan oğlan.
Düşüncələri yenidən ağlına hücum çəkmişdi.
Səmanın dünən gecə atasına anidən belə bir sual
verməyi ağlından çıxmırdı. Səma heç bir zaman
anasını soruşan bir uşaq deyildi. Bir anda nə
olmuşdu ki, anasını soruşdu? Atasının sevgisizliyini
belə sual etməmişdi. Bəs, indi niyə anasını
soruşdu? Cavan oğlan bunu qızına necə açıxlaya
bilərdi axi, o hələ balaca bir uşaqdı. Dayanacaqda
durmağı ilə avtobusa mindi cavan oğlan. Cibqabını
çıxardıb, kartı içindən götürdü. Gediş haqqındam
istifadə etməsi üçün kartını monitora uzatdı.
"Balansda kifayət qədər məbləğ yoxdu" - yazısı ilə
üz-üzə qaldı. Hər kəs bir anda ona baxmağa
başlamışdı. Lənət olsun, deyə düşündü. Kartını
doldurmağı necə unuda bilmişdi? İndi nə
edəcəkdi? Nifrət etdiyi işinə də gecikirdi.
"Üzr istəyirəm, mən sizin yerinizə vura bilərəm" dedi bir səs
Eşitdiyi səslə arxasına döndü cavan oğlan.

"Xeyr, çox sağolun, ehtiyac yoxdur" - deyə
mırıldandı. Biri ona kömək etmək mi istəyirdi?
İnsanlar və gərəksiz yardımları.. Nifrət edirdi..
Cavan qadın onu eşitməməzliyə vurdu. Kartını
basdı, ona çevrildi və gülümsədi. Cavan oğlan
qaşlarını qaldıraraq- "İstəmədiyimi demişdim"
"Amma mən ehtiyac var deyə gördüm" - cavan qız
dilləndi. Onu dinləməyib arxa oturacaqlara tərəf
irəliləməyə başladı
"Hey.." - deyə səsləndi arxasından bir səs.
"Təşəkkür etmiyəcəksən?" - cavan qız dedi.
Ona tərəf döndü, qısa bir baxış atdı cavan oğlan.
"Ehtiyacım yox dediyim kimi, təşəkkürlük də bir
şey yoxdur. Sırf bir təşəkkür alıb egovu
doydurmam üçün mənə kömək etdin?"
"Ah, nə sevimli!" - avtobusda oturan sərnişin
zarafatca.
Qız isə ona təəccüblə baxırdı. Avtobusdakı hər kəs
təəccüblə baxırdı bunlara.
"Bu nə kobudluq! Təşəkkür etmədiyin kimi,
kobudluq etməyinə də ehtiyac yoxdu. Mən

insanlıq etdim" - dedi cavan qız sonda. Ona baxıb
qəhqəqə ilə gülümsədi Raul
"İnsanlığına da, köməyinə də ehtiyacım yoxdur
xanım" - dedi və arxasını dönüb, arxa
oturacaqların birində oturdu. Cavan qız xeyli vaxt
eşitdiklərinin şoku ilə eləcə ayaqda qaldı və ən
sonunda hər kəsin ona baxışını görüb bir yerə
oturdu.
Raul, cavan qızın üzündəki baxışlarını hiss edə
bilirdi amma daha doğrusu vecinə deyildi.
Düşəcəyi dayanacağa gəldiyi anda avtobusdam
düşdü və avtobusun aynabəndindən içəri baxdı.
Göz-gözə gəldilər o an. Avtobusun getməsi ilə, o
da öz yoluna dönüb iş yerinə tərəf yönəldi.

Bölüm 2- Qismət
Raul ən son addımını atıb, qapıdan içəri baxdı.
Arzuları gerçəkləşmişdi. Universitetə daxil
olmuşdu. Arzuladığı yerdə idi. Keçmişi geridə
qoymuş, artıq gələcəyinə baxacaqdı, sadəcə
xoşbəxt olacaqdı. Onu yeni bir həyat
gözləyirdi. Qapıdan içəri tərəf addım atıb,
şəhərciyə baxdı. Üzünə bir təbəssüm
qonduğundan əmin idi. Öz fakültəsini tapıb,

fakültəsindən içəri girdi və sinifi axtardı.
Sinifini tapıb, içəri girdi və ilk tapdığı yerdə də
oturdu. Sinif bomboşdu, daha heç kəs
gəlməmişdi. Başını partanın üstünə yasladı,
gözlərini yumdu cavan oğlan. Keçmişi ağlına
hücum edərkən düşünməməyə çalışırdı. Hər
şeyi geridə qoyacağına söz vermişdi. Xoşbəxt
olacaqdı. Buna haqqı var idi.
Ayaq səslərinin ona tərəf gəlməsi ilə başını
qaldırdı cavan oğlan və qarşısında duran qıza
baxdı. Mavi gözlər bütün marağı ilə ona
baxırdı.
"Şey..."-dedi cavan qız."Buranı mən özüm
üçün tutmuşdum amma?"
Raul cəld ayağa qalxıb qarşısında duran mavi
gözlü qıza baxaraq :
" Çox üzr istəyirəm, bilmirdim." - dedi
Cavan qız gülümsədi.
"Problem yoxdu, yan sırada da otura bilərəm"
- dedi və çantasının oturacağına qoydu.

Raul peşmançılıq içində qalxdığı yerə yenidən
oturdu və başını çevirib qıza baxdı
"Deməli, eyni sinifdəyik" - dedi qızın eşidə
biləcəyi bir səslə. Qızın baxışlarını ona
çevirməyi ilə təkrar mavi gözlər toqquşdu
gözlərlə. Qızın gözləri çox xoşuna gəlmişdi.
İçində maraq yaranırdı qıza qarşı.
"Adın nədir?" - deyə sual verdi Raul
Qız yenidən baxışlarını ona tərəf yönəltdi. Bu
sualı gözləmirdi eləbil. Üzünə bir təbəssüm
qonduraraq :
"Mələk" - dedi cavan qız.
Mələk.. Nə gözəl adı var idi.. Mələk..
Ən sonda qıza cavab verməyini hiss etdi və
özünü ələ alaraq
"Raul mən" - dedi
2018

Hoteldən içəri girməyi ilə paltarını dəyişib,
'resepşına' keçdi. Ağlına gələn fikirlər onu
boğurdu. Niyə qurtula bilmirdi keçmişindən?
Keçmişimiz bizi biz edən amillərdi amma
yaşamağa da əngəl törədirdi. Raul artıq
yaşamaq istəmirdi.Yaşamırdı sadəcə nəfəs
alırdı.
"Raul..?" Eşitdiyi adı ilə düşüncələrindən
ayrıldı və səsi eşitdiyi yönə çevrildi.
"Dostum, sabahdan bəri sənə səslənirəm" dedi. Raul vecsiz şəkildə qabağına döndü. Ona
səslənən iş yoldaşı boşboğaz Camaldan
başqası deyildi. Düzünə qalsa, dost olduqları
da deyilə bilməzdi.
"Dostum deyilsən" - deyə mırıldadı Raul.
"Yaxşı dostun deyiləm" - Camal cavab verdi.
Camala söyüş də söysən kefi pozulmazdı,
qəbullanardı. İnadla Raulla dost olmaq
istəyirdi.
"Onda mənlə danışma" - Raul dedi

"Burda ikimizik, Sıxılıram" - Camal
məzlumcasına.
Raul cavab vermədi, Camal da öz-özünə
danışmağa başladı. İş yerində bütün günləri
belə keçirdi. Camal ona nəsə danışardı, Raul
da qulaq asırmış kimi davranardı.
Bütün gün belə keçdi. Axşam olanda, işdən
çıxıb dayanacağa keçdi cavan oğlan.
Avtobusun gəlməsi ilə minməyi bir oldu.
Kartını basmaq istəyirdi ki, pulu olmadığını
hiss etdi. İndi, o qız burda olsaydı nə gözəl
olardı. Avtobusdan düşüb piyada hərəkət
etməyə qərar verdi. Yeriyərkən belə
düşünürdü. Özünü düşüncələrinə boğurdu.
Başını qaldırıb göy üzünə baxdı. Niyə? Niyə
mən? Niyə bu qədər acı ilə yaşayıram? Tək
günahım dünyaya gəlmək idi? Niyə həyatım
boyu, itirdim mən?. Evin qarşısına gələndə,
cibindən açarı çıxardıb, qapını açdı.
"Xoş gəldiniz" - dedi qapıda duran qadın

Raul başını qaldırıb qarşısındakı qadına baxdı.
Bir an ona "Xoş gəldin" deyənin başqası
olduğunu xəyal etdi. Xəyalıyla təbəssüm etdi :
"Xoş gördük, Narın xanım, siz artıq gedə
bilərsiniz" - deyə mırıldandı.
"Oldu, axşam yeməyinizi hazırlamışam" - dedi
qadın və evdən çıxdı. Qonaq otağına
irəliləyərkən mətbəxdən içəri baxış atdı, sonra
qonaq otağına girib televizor qarşısında
oturan Səmanı gördü.
"Səma, gəl yeməyə" - dedi Raul
Səma oturduğu yerdən qalxıb :
"Xoş gəldin, ata" - dedi gülümsəyərək. Raul
qızının mavi gözlərinə baxdı və illər öncə
gördüyü maviliyi gördü qızında. Heçnə
demədən mətbəxə keçdi. Səma da ondan bir
parçalar görmək canını yandırırdı. Səssizcə
yeməklərini yeməyə başladılar.
"Ata, yeməkdən sonra çölə çıxaq? - dedi Səma
həyəcanla

" Yeməkdən sonra dərslərini edəcəksən Səma
"- atası cavab verdi
Səma həyəcanla gözlərini atasının gözlərinə
dikdi.
" Dərslərimi çoxdan etmişəm, xahiş edirəm
ata, xahiş edirəm! "-dedi qızı
Qarşısındakı mavi gözlər eləbil yalvarırdı ona.
Başını əydi Raul. Bu mavi gözlərə inat
etməyəcəkdi.
" Yaxşı, sahilə gedərik" - dedi cavan oğlan.
"Oley! Səni çox sevirəm ata" - deyə sevinclə
qışqırdı Səma. Raulun içində bir yerlər acı
verirdi sanki.
"Qızımızı çox sevəcəksən, elə deyilmi?
Bacarmıram Mələk... Bacarmıram..

Ata, mən hazıram " - Səma cavan oğlanın
fikrini yayındırdı.
" Yaxşı, gedək "- cavan oğlan cavab verdi.
Sahil yaşadıqları evlərinə yaxın idi. Birlikdə
sahilə tərəf üz tutdular.Yol boyu nə danışdılar
nə də bir şey etdilər, eləcə səssiz şəkildə sahilə
gedirdilər. Nəhayət çatdılar. Raul dərindən
nəfəs alaraq dənizi seyr edirdi. Fikirlər yenə
ağlını alt-üst etmişdi. Mələklə sahildə vaxt
keçirdikləri günləri ağlına gəlmişdi.
Ehh.. Necə də yadda qalan günlər idi, Kaş,
qayıdardın yenidən həyatıma Mələk. Məni tək
qoymazdın.İndi qızıma baxıb səni
xatırlayıram.. Kaş, üçümüz birlikdə dənizi seyr
edərdik..
Raul dərinnən nəfəs alaraq, özünü indiki
halına cəmləməyə çalışdı.

"Səma" - deyə səsləndi. Cavab gəlmədi. Yanyörəsinə baxdı, gördü Səma yoxdu. Təşvişə
düşməyə başladı, qızcığaz hara yoxa çıxa bilər
axı? Elə axtarmağa başlayırdı ki, qarşıda
Səmanın itlə oynadığını gördü. Cəld yanına
yaxınlaşdı.
"Sənə deməmişəm yanımdan ayrılma Səma?"
- Raul sərt şəkildə dedi
"Ata, gör necə şirin itdi, çox sevdim bu iti" Səma həyəcanlı şəkildə cavab verdi
Raul o qədər əsəbləşmişdi ki, qarşısında duran
qadını belə hiss etməmişdi.
"Gəl, gedirik evə" - Raul sərt şəkildə dedi
"Narahat olmayın, mənim itim qızınızı sevdi,
ona zərər verməz" - cavan qadın Raula
mırıldandı
Raul baxışlarını qadına yönəltdi və :
"Yenə siz? Bügun ikinci dəfədi qarşılaşırıq." Raul cavab verdi.

"Çox güman ki, qismətdir" - qadın təbəssüm
edərək.
"Mən qismətə inanmıram!" - Raul sərt şəkildə
qadına cavab verdi
"Qızım, gəl gedirik"
"Ata, yalvarıram sənə, getməyək, mən sevdim
bu iti, oynamaq istəyirəm, yalvarıram sənə" Səma üzgün şəkildə atasına dedi
"Kobud olmağınıza ehtiyac yoxdu, qoyun
oynasın" - qadın Raula mırıldandı
"Yaxşı" - cavan oğlan cavab verdi və getdi
skamyada oturdu
Cavan qız da Raulun yanına gələrək :
"Olar, əyləşim?" - söylədi
"Buyurun" - Raul mırıldandı
Cavan qız Raulun yanında əyləşdi, bir qədər
səssiz qaldılar. Sonda qadın Raulu danışdırmaq
qənaətinə gələrək :
"Mən Ceyla" - dedi

Raul dinmədi. Həqiqətən də istəmirdi
danışmaq. Qadın qarşısındakı insanın bu
qədər kobud, həyatdan bezmiş olduğunu hiss
edə bilirdi. Məhz, onun susmağı da ondan irəli
gəlirdi.
"Sizi bu qədər sıxan şey nədir?" - Ceyla dilləndi
"Məni özümdən başqa heçnə sıxmır" - Raul
cavab verdi
"Gül kimi, qızınız var. Siz özüvüzə nə qədər də
qapansaz, bu qapanma halınız axır-əvvəl
qızınıza da təsir edə bilər, bunu heç
düşündünüzmü? - Ceyla Raulun üzünə
baxaraq dedi
" Qızım axır-əvvəl məni anlayacaq, başa
düşəcək"-Raul ayağa qalxaraq dedi və qızının
yanına doğru getdi.
"Səma, gəl gedirik"
Səma qadından sağollaşdı amma Raul
sağollaşmadı, heç üzünə belə baxmadı.Evə
doğru hərəkət etdilər. Raul danışmırdı. Səma

da üzgün şəkildə evə gedirdi. Birdən balacanı
ağlamaq hıçqırığı tutdu. Raul :
"Noldu, qızım niyə ağlayırsan?
" Hər kəs xoşbəxtdi, sahildə mənim yaşıdlarım
anası ilə, atası ilə gəzirdi, nə deyirdilər
alırdılar.
Raul yavaş yavaş qızının nə deyəcəyini
anlayırdı, donmuşdu.
"Ata, anam hardadı? Anamı istəyirəm.." Səma
ağlayaraq.
"Qızım,sənin anan..." - demək istəyirdi ki,
birdən yox bacarmayacam. Mən bacarmıram.
Qızım anasını soruşur mən isə ona heçnə deyə
bilmirəm. Raul elə bilmişdi ki, ürəyində deyir
bu ifadələri, amma Səma eşidirdi atasının nə
dediklərini.
"Ata, sən mənnən gizlədirsən.Anama nolub?
Hardadı anam? Anamı istəyirəm..." - Səma hər
şeyi alt-üst eləyərək dilləndi.

Raul artıq çökmüşdü, bilmirdi necə izah etsin.
O mavi gözlər ağlayırdı qarşısında.Heçnə deyə
bilmirdi qızına, heçnə.. Bacarmırdı..
" Qızımıza hər baxdığında məni xatırla.. "

Bölüm 3 – YALAN VƏD

O gün ki, günü birtəhər də olsa qızını
sakitləşdirməyə nail olmuşdu.Qızı da
razılaşmışdı.
Mələklə eyni fakültədə oxuyurdular. Əgər
yadınızdadırsa, bir parta üstündə azacıq da
olsa dialoq qurmağa çalışmışdılar. O ilk tanışlıq
cavan oğlanın ürəyində izdiham yaratmışdı.
Mələk T463 qrupunun ən baxımlı, gözəl
qızlarından biri idi. Universitetə yenicə
girməklərinə baxmayaraq yuxarı kurslarında
gözünə girmişdi bu qız. Raulun içində ümid
yaranmışdı bu qıza qarşı, çox istəyirdi ki sevgi
münasibətləri yaşasınlar. Tənəffüs vaxtı Raul
qıza yaxınlaşaraq :
“Dərsdən sonra bir yerdə gedə bilərik “həyəcanlı şəkildi dedi
Qızın üzünə təbəssüm qondu və baxışlarını
Raula tutaraq :
“Baxarıq “- demişdi

Bu baxarıq ifadəsi cavan oğlanın hədsiz
sevincinə səbəb olmuşdu. Dərs bitdi. Mələk
razılıq vermişdi bir yerdə getməklərinə.
Evlərinə qədər, hardan desən ordanda
danışdılar, güldülər, əyləndilər. Artıq
sağollaşma zamanıdı. Mələk :
“Çox sağol hər şey üçün, Raul. Mən artıq evə
getməliyəm “- dedi
“Sən sağol ki mənimlə bir yerdə getməyə
razılıq verdin, təşəkkür edirəm, görüşənədək
“-sevincli şəkildə qıza cavab verdi. Mələk evə
daxil olduqdan sonra, cavan oğlanın içinə
narahatlıqda çökmüşdü, o narahat bundan
ibarət idi ki, içində ki istək, bağlılıq məhv də
ola bilərdi.
İşə getmiyəcəkdi, zəng edib bildirmişdi ki,
gəlmiyəcək. Səbəb isə qızına vaxtını sərf
edəcəkdi. Səma isə olanlardan sonra öz
otağına çəkilmişdi, dərsə də getmirdi.

“Qızım, qapını aç, ata səninlə danışmaq istəyir
“-Raul qızına dedi
“İstəmirəm”- Səma cəld şəkildə cavab verdi
“Qızım, xahiş edirəm, aç qapını “-üzgün
şəkildə qızına mırıldandı
Bir qədər sükut çökdü araya. Qapı açıldı. Raul
içəri daxil oıub, qızını qucağına aldı :
“Qızım bilirsəndə atan səni çox sevir “ – dedi
“Çox istəsəydin, anamı gətirərdin yanıma “üzgün şəkildə cavab verdi Səma atasına
“Sənə söz verirəm, gətirəcəm. Söz verirəm “
“Yaxşı “- Səma cavab verdi.
Otağdan çıxdı, eyvana tərəf getdi. Dərinnən
nəfəs aldı, hər şeyi unutmaq istəyirdi.
Kreslosuna oturmaq istəyirdi ki,telefonuna
zəng gəldi
“Alo “
“Hər vaxtınız xeyir, Raul bəydir?-naməlum
şəxs danışırdı

“Bəli, buyurun “
“Məktəbə gələ bilərsiz?
“Aha, gələrəm “- dedi və qapadı.
Kreslosundan durub, dəhlizə tərəf getdi.
Qapıdan çıxar-çıxmaz uca səslə :
“Qızım, mən gedirəm,gələcəm birazdan,
evdən heç yana çıxma” – dedi
Səmadan isə atasına cavab gəlmədi. Raul
qapını açıb, çölə çıxdı. Qapını açarnan
bağlayıb, məktəbə tərəf yönəldi. Məktəbdən
Səmaya görə zəng etmişdilər. Çünki dərsə
getmirdi. Bir neçə dəqiqələrdən sonra
məktəbə çatdı. Qapıdan içəri girməyi ilə,
telefonda danışdığı qadınla rastlaşdı.
“Xoş gəlmisiniz, Raul bəy “- dedi qadın
gülümsəyərək.
“Sağolun”-cəld şəkildə cavab verdi cavan
oğlan. Otağa keçdilər, uzun-uzadı olmasa da,
baş tutan dialoqları bitmək üzrə idi. Raul

qızının müəlliməsi ilə söhbətini bitirdikdən
sonra məktəbdən çıxdı və evə tərəf üz tutdu.
Nədənsə, fikir edirdi cavan oğlan yenədə.
Düşüncələri ağlını alt-üst edirdi. Nəhayət,
fikirlərinə qapıla-qapıla evə çatdı. Cibindən
açarını çıxartdı, qapını açıb, içəri daxil oldu.
“Səma, qızım mən gəldim “- deyə uca səslə
səsləndi. Səmadan isə səs-səmir gəlmirdi.
“Qızım? “
Eləcə, qonaq otağına girmək istəyirdi ki,
gördüyü mənzərə cavan oğlanı çökdürdü..
“Dünyada insanı ən çox utandıran şey
yalanının üzə çıxmasıdır”..(Frensis Bekon)

BÖLÜM 4 – SEVGİ
Raul hər dəfəsində dərsdən sonra Mələyi
evlərinə ötürürdü. Tam şəkildə bir-birilərinə
aid olmasalar belə, içlərində “bağlılıq, istək
“-hissi biruzə vermişdi. Əlbətdə ki, Mələk
cavan oğlandan etiraf gözləyirdi. Raul isə
nədənsə tərəddüd edirdi ki, birdən etiraf

edər, qız da onu rədd edər. Şərt o deyil ki,
dərsdən sonra qızı evlərinə ötürür, etiraf
etsəydi rədd də edə bilərdi.
Günlərin bir günü, dərsin axırıncı saatı idi.
Raul artıq qərara almışdı ki, Mələyə onu
sevdiyini, onu istədiyini bildirsin. Özgüvən
yaranmışdı artıq. Zəng çalındı, tələbələr
evlərinə getməyə hazırlaşırdılar. Mələk
kitab-dəftərini çantasına yığmağa başlayırdı
ki, cavan oğlan ona yaxınlaşdı :
“Mələk, sənə vacib sözüm olacaq”- dedi
Cavan qız isə heç bir şey demədən təbəssüm
etdi sadəcə. Sinifdən çıxıb,universitetin
qapısından çıxdıqdan sonra, cavan oğlan :
“Mələk, sənə bir etiraf etmək istəyirəm,
amma xahiş edirəm mənim sözümü
kəsməyəsən, sən rədd də edə bilərsən məni,
məndə onu istəmirəm “- dedi cavan qıza
Mələk söhbətin nədən getdiyini artıq
anlamışdı, o da bu etirafı gözləyirdi cavan
oğlandan :
“Buyur, Raul, dinləyirəm səni “- söhbətin
nəyə varacağını hiss etdirmədən dedi

“Mələk, mən özümlə bacarmıram, səni ilk
gördüyüm gündən etibarən içimdə sənə
qarşı bir hiss oluşmağa başladı, sənin bu
mavi gözlərin, gözəl təbəssümün belə
ağlımdan çıxmır, İnandırım səni ki, səni hər
dəfəsində dərsdən sonra evinizə ötürəndə
mənim necə də xoşbəxt, sevincli olduğumu
hiss etsən, mənim nə demək istədiyimi başa
düşərsən.Bu o istəkdi ki, sənə qarşı, heç bir
zaman içimdən sönməz və sönə də bilməz.
MƏN SƏNİ SEVİRƏM! Xahişim ondan
ibarətdi ki, yaxşı-yaxşı düşünəsən, məni ilk
anda rədd etmə sənnən xahiş edirəm “həyəcanlı şəkildə qıza ürəyinnən keçəni
söylədi
Mələk gülümsündü və :
“Raul, mən səni rədd etmərəm, səndən də
gözlədiyim bu idi.Mənimdə içimdə sənə qarşı
hiss yaranıb, sənin səmimiyyətini, xoş
davranmağını, belə ürəklə mənə
yanaşmağını rədd etsəm itirmiş olaram.
Sevginə sayğım var. Əgər bilmək
istəyirsənsə, mən də səni sevirəm!. Məni
heç bir zaman yalnız qoymayacağına da
əminəm “- cavan qız Raula cavab verdi

Artıq hər şey bəlli idi. Raulun sevincinin
həddi-hüdudu belə yox idi. Bəli, sevgili
oldular artıq. Bu andan etibarən cavan
oğlanın həyatı daha maraqlı keçəcəkdi.
Raul gələcəyə inamla addımlayırdı. Keçmiş
də baş verən hadisələr yavaş-yavaş ağlından
çıxırdı. Hadisələrin, həyatında nə baş verib,
verməyib hər bir şeyi Mələyə danışmışdı.
Mələk də öz üzgünlüyünü cavan oğlana
bildirmişdi.
Raul tək yaşayırdı. Valideynlərini avtomobil
qəzasında itirmişdi. Ümidini üzməyərək
hazırlaşmış, universitetə qəbul olmaq
arzusunu gerçəkləşdirmişdi. Yaxşı ki, bu
fakültəni istəyibmiş,yoxsa indi Mələklə bəlkə
də tanış ola bilməyəcəkdi. Deməli, qismət.
Mələk isə ziyalı ailəsində böyüyüb boya-başa
çatmışdı. Atası neft sektorunda mühəndis,
anası isə hansısa məktəb də müəllimə
işləyirdi. Hə, birdə bacısı var idi. Bacısı da
evli olub ayrılmışdı, öz üşağı ilə ata evində
qalırdı.

Cavan oğlan Mələyə öz narahatçılığını
bildirmişdi ki,”indi, mənim heç kəsim yoxdu,
sənin ailən səni mənə verəcək? “
Mələk də “hər şey yaxşı olacaq, narahat
olma “- demişdi.

Bütün dünyada sevgi danışmaq həsrətindədir, lakin
cürət etmir, çünki utanır. (B. Şou)

İllər keçdi. Universiteti bitirdilər. Raul Mələyə
universiteti bitirdikdən sonra bir iş axtaracağını
demişdi. İş tapdıqdan sonra,qızı istəməyə
gələcəkdi. Mələk də razılaşmışdı.
Şəhər-şəhər cavan oğlan iş axtarmağa başlamışdı.
Ali təhsilli olmasına baxmayaraq iş tapmaq çətin
bir şey idi. Əgər pulun, adamın varsa istədiyin işə
düzəlmək asand məsələ idi. Fərasətdən də asılı
idi hər şey. Fərasətin varsa hər şeyə nail olmaq
mümkündü və birdə məqsədin. Hansı qapıya üz
tutdu, ya maaşı qane etmədi, ya da boş vakansiya
olmadığını deyirdilər. Sonunda bir hotel də,
vakant yer tapmağa nail oldu. Danışdılar, həll
etdilər məsələni. Sabahdan işə başlayacaqdı

cavan oğlan. Sevinirdi. Mələyə zəng edib iş
tapdığını söylədi. Artıq yaxın günlərdə sizə gələ
bilərəm dedi və telefonu qapadı.
Raul elə həvəslə öz işinin öhdəsindən gəlirdi ki,
hoteldə çalışanlar belə təəccüblə baxırdılar bu
cavan oğlana. Məqsəd işləmək və Mələylə ailə
qurmaq idi.Bir müddət çalışdı. Artıq qərara gəldi
ki, gedə bilər qızgilə.Telefonu götürüb qıza zəng
vurdu :
“Mələk, sizə gəlməyi planlaşdırıram, nə deyirsən?
“- dedi cavan oğlan
Mələk :
“Sən necə uyğun bilirsənsə, Raul “- cavab verdi
Bir qədər danışdıqdan sonra, telefonu qapatdı.
İşdən çıxdıqdan sonra birbaşa Mələkgilə gedəciyini
ağlına qoymuşdu. Saat 18.00 idi. İş vaxtı başa
çatırdı. Raul hotelin qapısından çıxıb, mağazaya
yönəldi, bir qədər alış-veriş etdikdən sonra
mağazanı tərk etdi. Qız gilin evinə tərəf yönəldi.
Pilləkənləri çıxdı və qapını döyməyə başladı.
Qapı açıldı. Qapını açan Mələk idi.
“Xoş gəlmisən, Raul “- deyərək gülümsündü.
“Çox sağol, Mələk “- Raul da öz təbəssümünü
gizlətməyərək cavab verdi, içəri keçdi. Mələyin
atası, anası, bacısı hamısı evdə idi. Qonaq

otağında gözləyirdilər. Raul əlində ki paketləri
qıza uzatdı və qonaq otağına keçdi. Atası ilə əl ilə
salamlaşıb :
“Salam, Raul mən “- dedi cavan oğlan
“Bəhruz, şadam. Keç əyləş bala “- mırıldandı
qızın atası. Raul stulu çəkib, əyləşdi. Bir qədər
həyacan boğmuşdu cavan oğlanı.Qızlar da çay
gətirməyə getmişdilər.
“Hə, bala, əvvala xoş gəlmisən, özüvü sıxma,
sərbəst olmağa çalış”- qızın atası azacıq da olsa
təbəssümlə cavan oğlana dedi
“Hər şey yaxşıdır, çox sağolun “- cavab verdi
cavan oğlan
“De görüm, kimlərdənsən, nəçisən “- Bəhruz kişi
ciddi şəkildə sual verdi
Raul bu sualı gözləyirdi amma ki, bu qədər tez bir
şəkildə gözləmirdi. Özünü ələ alaraq :
“ Mənim heç kimim yoxdu, Bəhruz müəllim. Özüm
Mələklə bir yerdə eyni universitetde, eyni
fakültədə oxumuşuq”- suala cavab verdi cavan
oğlan
“Mm.Valideynlərin ümümiyyətlə yoxdur? “
“Xeyr, vəfat ediblər, tək yaşayıram. “
“Hə, Allah rəhmət etsin “

“Ölənlərivizə rəhmət “
“Amin, bəs yaxşı necə baş verdi qızımla bu yola
addımlamaq qərarına gəldiz”
“Siz, məndən yaşca böyüksüz, sizə deməyimə
belə utanıram, üzrlü sayın məni, ilk universitetə
daxil olduğum gün, kiçik bir dialoq yaşandı
aramızda, sonra bu dialoqlar zaman keçdikcə
sevgiyə çevrildi “
“Başa düşdüm, oğlum. Hal-hazırda bir işlə məşğul
olursan bəs? “
“Bəli, Hoteldə çalışıram “
“Lap yaxşı, cəsarətli oğlansan maşaAllah”
“Çox sağolun”
“Qızım çayları gətirin “
“Yaxşı, ata. Hazırdır gətiririk”
Dialoqlar belə bitdi. Raul tər-suyun içində idi.
Atası ilə razılığa gəldiyinə görə də sevinc hissi
bürümüşdü onu. Hər şey öz qaydasında gedirdi
artıq. Demək olardı ki, əsas pilləni keçmişdilər.
Bəhruz kişinin son sözü “ Allah sizi xoşbəxt etsin
İnşaAllah “- olmuşdu. Bu söz nəyə desən dəyərdi.
**********

Xeyli müddətdən sonra, toyları oldu. Bəhruz kişi
öz yardımını da əsirgəmədi qızı gilə. Gənc, cavan
ailə. Necə də xoşbəxt görsənirlər. Təki belə
xoşbəxtliyi sevib-sevənlər daima yaşaya bilsinlər.
Valideyn razılığı, xeyir-dua, sevdiyin qadın və
xoşbəxtlik. Eyni vəhdət təşkil edir. Hər şey yaxşı,
gözəl gedirdi, ta ki, Mələyin hamilə olduqdan
sonra “Səmasını dünyaya gətirənə kimi”..

Məcnunlar yanmasa, dünya isinməz. (Əbu
Turxan)

Bölüm 5 – SÖNMÜŞ HƏYAT
Raul gördüyü mənzərə ilə dəhşətə gəlmişdi. Səma
özünə qəsd etmişdi. Cavan oğlanın ruh halında bir
əsər-əlamət daha qalmamışdı. Geriyə qalan bir qızı
qalmışdı, o da öz anasının ağuşuna qərq olmuşdu.
Faciədir, həqiqətən. Qızına baxaraq, Mələyi
xatırlayan cavan oğlan, özünə stimul bəxş edəcək

olan qızı da artıq yoxdu.. Bu sadəcə dəhşətdən
başqa bir şey ola bilməzdi.
Raul dizləri ilə yeriyərək, gözündən yaş tökülətökülə cansız qızının ətrafına yaxınlaşdı. Bir atanın
göz yaşları. Yəqin ki, təsəvvür edirsiz bu nə
deməkdir. Sənə əziz olan insanları, sevdiklərini
itirmək hissi bilirsiz nə deməkdir. Raul qızının
cansız bədəninə toxunurdu. Əllərindən öpə-öpə
“Qızımmm..Niyə belə etdin, niyə? “- ağlayaraq
üsyan edirdi.
“Axx.. Qızım səsimə səs ver..,xahiş edirəm qızım
qalx ayağa, yalvarıram “
Raul üsyan edərək, qızının bədənin qarşısında
yazılan, məktuba oxşar,bir kağız parçası gördü.
Əlinə alaraq, oxumağa başladı :
“ Əzizim, həyat yoldaşım! Səni nə qədər çox
sevdiyimi bilirsən, bunu yazmaqda məqsədim o
oldu ki, hər nə olursa olsun, səni Allah dərgahında
da gözləyəcəm. Bəli, səndən gizlətməyə
çalışmışdım, mən xəstəyəm, həkimlər də nə zaman
doğum etsəm əgər, dünyadan köçməyimi mənə

bildirmişdilər. Əslində müalicəsi var idi
xəstəliyimin, sadəcə olaraq səni sıxıntıya
sürükləmək istəmədim və səndən gizlətməyə
çalışdım.Məhz, qız övladımızın olacağını bildiyim
halda sənə əvvəlcədən adını “Səma”qoyarıq
dediyimi başa düşəcəksən. Məni yaşadığın
müddətcə unutma, qızımıza bax və məni xatırla.
Həmişə də sev “ Səni çox sevirəm.! Səni tək
buraxdığım üçün məni günahlandırma.Qismət belə
imiş.. “
MƏLƏK

Səmanın özünə qəsd etməyi məhz anasının yazdığı
məktub sayəsində baş verdiyi ortaya çıxmışdı. Son
vaxtında, qızına “Sənə söz verirəm ananı gətirəcəyəm “deməsi, çox güman qızına yalan vəd verməsi ilə
nəticələnmişdi. Raul yox oldu hərşeydən. Həyatı
sönmüş idisə də, yenidən o hissi alovlandı qəlbində..Nə
canından sevdiyi yoldaşı yanında idi, nə də ki can
parçası olduğu qızı.. Yaşamağa dəyərdimi?

Raulun içki şüşəsini məqsədli şəkildə damdan yerə
atmağı, şüşənin param-parça olduğunu göstərdi, bax
indi onun qəlbi də elə idi, yaşamırdı.. LAKİN, NƏFƏS
ALIRDI..

“Çox zaman ümid yaşatmır, öldürür. “

**********


